<?xml version="1.0" encoding="UTF-8"?>
<?xml-stylesheet type="text/css" href="../css/tei.css"?>
<?xml-model href="https://dracor.org/schema.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:lang="bak">
  <teiHeader>
    <fileDesc>
      <titleStmt>
        <title type="main">Ай тотолған төндә</title>
        <title type="main" xml:lang="rus">В ночь лунного затмения</title>
        <title type="main" xml:lang="eng">On the Night of the Lunar Eclipse</title>
        <title type="sub">Өс шаршаулы трагедия</title>
        <title type="sub" xml:lang="rus">Трагедия в трех действиях</title>
        <author>
          <persName type="pseudo">
            <forename>Мостай</forename>
            <surname>Кәрим</surname>
          </persName>
          <persName xml:lang="rus">
            <forename>Мустай</forename>
            <surname>Карим</surname>
          </persName>
          <persName xml:lang="eng">
            <forename>Mustai</forename>
            <surname>Karim</surname>
          </persName>
          <persName>
            <forename>Мостафа</forename>
            <forename type="patronym">Сафа улы</forename>
            <surname>Кәримов</surname>
          </persName>
          <idno type="wikidata">Q2719262</idno>
        </author>
      </titleStmt>
      <publicationStmt>
        <publisher xml:id="dracor">DraCor</publisher>
        <idno type="dracor" xml:base="https://dracor.org/id/">bash00001</idno>
        <availability>
          <p>Copyright Alfiya Karimova, published on DraCor with permission.</p>
        </availability>
        <idno type="wikidata" xml:base="http://www.wikidata.org/entity/">Q18401539</idno>
      </publicationStmt>
      <sourceDesc>
        <bibl type="digitalSource">
          <name>kitaptar.bashkort.org</name>
          <idno type="URL">https://kitaptar.bashkort.org/storage/files/Әҫәрҙәр.%20III%20том:%20пьесалар,%20либретто.pdf#page=264</idno>
          <bibl type="originalSource">
            <title>Мостай Кәрим. Әҫәрҙәр. III том: пьесалар, либретто. Өфө: Ки­тап, 2012. 608 бит.</title>
            <date type="print" when="1964">«Ағиҙел», 1964, № 8.</date>
            <date type="premiere" when="1964">БАДТ (1964, 21 март).</date>
            <date type="written" when="1963"/>
          </bibl>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person sex="MALE" xml:id="aqjeget">
            <persName>Аҡъегет</persName>
          </person>
          <person sex="FEMALE" xml:id="shafaq">
            <persName>Шәфәҡ</persName>
          </person>
          <person sex="FEMALE" xml:id="zobarzhat">
            <persName>Зөбәржәт</persName>
          </person>
          <person sex="FEMALE" xml:id="tankabika">
            <persName>Тәнкәбикә</persName>
          </person>
          <person sex="FEMALE" xml:id="diuana">
            <persName>Диуана</persName>
          </person>
          <person sex="MALE" xml:id="daruish">
            <persName>Дәрүиш</persName>
          </person>
          <person sex="MALE" xml:id="yrythqol">
            <persName>Ырыҫҡол</persName>
          </person>
          <person sex="MALE" xml:id="ishmyrdha">
            <persName>Ишмырҙа</persName>
          </person>
          <person sex="MALE" xml:id="jalsyghol">
            <persName>Ялсығол</persName>
          </person>
          <person sex="MALE" xml:id="berense_aqhaqal">
            <persName>Беренсе аҡһаҡал</persName>
          </person>
          <person sex="MALE" xml:id="ikense_aqhaqal">
            <persName>Икенсе аҡһаҡал</persName>
          </person>
          <person sex="MALE" xml:id="osonso_aqhaqal">
            <persName>Өсөнсө аҡһаҡал</persName>
          </person>
          <person sex="MALE" xml:id="sapqyn">
            <persName>Сапҡын</persName>
          </person>
          <person sex="MALE" xml:id="kusarbai">
            <persName>Күсәрбай</persName>
          </person>
          <person sex="FEMALE" xml:id="ber_qatyn">
            <persName>Бер ҡатын</persName>
          </person>
            <personGrp xml:id="tauyshtar" sex="UNKNOWN">
            <name>Тауыштар</name>
          </personGrp>
        </listPerson>
      </particDesc>
      <textClass>
        <keywords>
          <term subtype="tragedy" type="genreTitle">Өс шаршаулы трагедия</term>
        </keywords>
      </textClass>
    </profileDesc>
    <revisionDesc>
      <listChange>
        <change when="2019-06-23">(bo) convert from volonteers source</change>
      </listChange>
    </revisionDesc>
  </teiHeader>
  <text>
    <front>
      <docTitle>
        <titlePart type="main">Ай тотолған төндә</titlePart>
        <titlePart type="sub">Өс шаршаулы трагедия</titlePart>
      </docTitle>
      <castList>
        <castItem>
          <role>Аҡъегет</role>
          <roleDesc>17-лә.</roleDesc>
        </castItem>
        <castItem>
          <role>Зөбәржәт</role>
          <roleDesc>17-лә.</roleDesc>
        </castItem>
        <castItem>
          <role>Тәнкәбикә</role>
          <roleDesc>50-52-лә.</roleDesc>
        </castItem>
        <castItem>
          <role>Шәфәҡ</role>
          <roleDesc>21-ҙә.</roleDesc>
        </castItem>
        <castItem>
          <role>Диуана</role>
          <roleDesc>30-ҙа.</roleDesc>
        </castItem>
        <castItem>
          <role>Дәрүиш</role>
          <roleDesc>55-тәрҙә.</roleDesc>
        </castItem>
        <castItem>
          <role>Ырыҫҡол</role>
          <roleDesc>60-тарҙа.</roleDesc>
        </castItem>
        <castItem>
          <role>Ишмырҙа</role>
          <roleDesc>11-ҙә.</roleDesc>
        </castItem>
        <castItem>
          <role>Ялсығол</role>
          <roleDesc>30-ҙарҙа.</roleDesc>
        </castItem>
        <castItem>Беренсе аҡһаҡал</castItem>
        <castItem>Икенсе аҡһаҡал</castItem>
        <castItem>Өсөнсө аҡһаҡал</castItem>
        <castItem>
          <role>Сапҡын</role>
          <roleDesc>25-тәрҙә.</roleDesc>
        </castItem>
        <castItem>Ирҙәр, ҡатындар.</castItem>
      </castList>
    </front>
    <body>
      <div type="act">
        <head>БЕРЕНСЕ ШАРШАУ</head>
        <div type="scene">
          <head>Беренсе шаршау</head>
          <stage>Йәй башы. Дала. Тирмәләр теҙелеп киткән. Тәнкәбикәнең тирмә алды. Усаҡ. Бейек тағанға ҙур ҡаҙан аҫылған. Төрлө ергә балаҫтар, келәмдәр киптерергә эленгән. Күрәһең, был йәйләүгә яңы килгәндәрҙер. Шәфәҡ ҡаҙан тирәһендә урала. Тирмәнән Тәнкәбикә сыға. Ҡулында ҡамсы. Ул ҡайҙалыр китергә йыйынған.</stage>
          <sp who="#tankabika">
            <speaker>Тәнкәбикә</speaker>
            <p>Әле булһа ҡайтманымы шул Ялсығол?</p>
          </sp>
          <sp who="#shafaq">
            <speaker>Шәфәҡ</speaker>
            <p>Күренмәне.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ул йыбытҡының ауыҙынан һүҙе сыҡҡансы, ҡош бала сығарып өлгөрөр. Шуны ебәргән мин...</p>
          </sp>
          <sp who="#shafaq">
            <speaker>Шәфәҡ</speaker>
            <p>Ашығып ҡайҙа барһын да атлығып ҡайҙа ҡайтһын. Мөңрәр малы, илар балаһы бармы уның? Алда рәхәтлек көткән кеше генә ашыға бит ул, ҡәйнәм.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ярай. Ниткән эш ул — бөтәгеҙ ҙә шул Ялсығолдоң араһына керәһегеҙ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡыҙғаныс бит. Бер башына ҡәҙер юҡ бахырҙың.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бәндәләргә яҙмышты беҙ тәғәйенләмәгән, килен.</p>
          </sp>
          <stage>Ағас атҡа атланып, Ишмырҙа инә. Йырлай.</stage>
          <sp who="#ishmyrdha">
            <speaker>Ишмырҙа</speaker>
            <lg>
              <l>Атай миңә ат бирҙе:</l>
              <l>— Эйәрлә лә сап, — тине, — </l>
              <l>Сибәр кәләш алып бирәм. </l>
              <l>Ҡосаҡла ла ят, — тине. </l>
            </lg>
            <p>Тпру, ҡамыш сираҡ, уҡ ҡолаҡ!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Кит, телең ҡороғоро! Йүнһеҙ йыр йырлап йөрөйһөң, алйот булдыңмы әллә? Бынау ҡамсы менән өҙә һыҙырырмын тегеләй.</p>
          </sp>
          <sp who="#ishmyrdha">
            <speaker>Ишмырҙа</speaker>
            <p>Был бит кейәү йыры, әсәй.</p>
          </sp>
          <sp who="#tankabika">
            <speaker>Тәнкәбикә</speaker>
            <p>
              Бирермен һиңә кейәүҙе! Кит бар бынан.
              <stage>(Шәфәҡҡә.)</stage>
              Был арала ниңәлер эсем бошоп тора, килен. Яуҙағыларҙан да хәбәр юҡ. Сапҡын килгәнгә лә йыл тулып уҙҙы.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Юлмырҙамды һаҡлай күр, тип сәхәр ваҡыттарында, ҡанлы йәштәр ҡойоп, аҡ теләктәр теләйем дә бит...</p>
          </sp>
          <sp who="#tankabika">
            <speaker>Тәнкәбикә</speaker>
            <p>Түккән йәштәр тупраҡҡа һеңһә лә, теләгән теләктәр ерҙә ятып ҡалмаҫ. Фәрештәләрҙең амин тигән саҡтарына тура килеп, ҡабул булыр әле, иншалла.</p>
          </sp>
          <sp who="#shafaq">
            <speaker>Шәфәҡ</speaker>
            <p>Шулай ғына була күрһен.</p>
          </sp>
          <sp who="#ishmyrdha">
            <speaker>Ишмырҙа</speaker>
            <p>Диуана әйтә, әсәй, күк тулы фәрештә күрҙем, ти, әсе ҡатыҡтағы ҡорот төҫлө, мыжғып торалар, ти, Диуана әйтә. Ниндәй була ул фәрештә?</p>
          </sp>
          <sp who="#tankabika">
            <speaker>Тәнкәбикә</speaker>
            <p>
              Әле һаман бында уралаһыңмы ни? Бар, уйыныңда бул!
            </p>
            <stage>(Саҡ ҡына ҡамсы тейҙереп ала.)</stage>
          </sp>
          <sp who="#ishmyrdha">
            <speaker>Ишмырҙа</speaker>
            <p>
              Диуана белгәнде лә белмәйҙәр...
            </p>
            <stage>(Шыңшып китә.)</stage>
          </sp>
          <sp who="#tankabika">
            <speaker>Тәнкәбикә</speaker>
            <p>Ишмырҙа! Бар, йылҡысы Күсәрбайға әйт — күк дүнәнде тотоп эйәрләһен.</p>
          </sp>
          <sp who="#ishmyrdha">
            <speaker>Ишмырҙа</speaker>
            <stage>(Алыҫтан.)</stage>
            <p>
              Ярай!
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡуйсылар эргәһенә барып ҡайтайым тигәйнем. Күңелем бер ҙә генә урынында түгел.</p>
          </sp>
          <sp who="#shafaq">
            <speaker>Шәфәҡ</speaker>
            <p>Өс йыл буйы көтә-көтә, эс-бауырҙарым көйөп бөттө инде, ҡәйнәм. Ун туғыҙ йәшемдә генә тороп ҡалдым бит мин унан. Киске шәфәҡ төҫлө һүнә барам, һүнә барам...</p>
          </sp>
          <sp who="#tankabika">
            <speaker>Тәнкәбикә</speaker>
            <p>Хоҙа ҡушмағас, буйыңа ла уҙмай ҡалдың шул. Бала үҫтереп торор инең, исмаһам. Бер йыуаныс булыр ине.</p>
          </sp>
          <sp who="#shafaq">
            <speaker>Шәфәҡ</speaker>
            <p>Насип булмағандыр, күрәһең.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Теләккәйҙәребеҙ ҡабул булып, аҡ батшаның изге фармандары сығып, яу баҫылһа, бына ҡайтып та етерҙәр. Дан менән ҡайтырҙар, бойорған булһа.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡасан ғына күрербеҙ ул көндәрҙе...</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ялсығол ҡалым менән ашты яйлап ҡайтһа, ололар ҡоро уҙғарырбыҙ. Барсы, килеп, ҡара тирмәгә инеп сыҡ, ҡымыҙ бешә торһондар. Мал һуйырға үҙем ҡушырмын.</p>
          </sp>
          <sp who="#shafaq">
            <speaker>Шәфәҡ</speaker>
            <p>
              Ярар, ҡәйнәм.
            </p>
            <stage>(Китә башлай.)</stage>
          </sp>
          <sp who="#tankabika">
            <speaker>Тәнкәбикә</speaker>
            <p>Аҡъегет ҡайҙа китеп олаҡты?</p>
          </sp>
          <sp who="#shafaq">
            <speaker>Шәфәҡ</speaker>
            <p>Бая ғына Зөбәржәт килгәйне. Тау яғына ҡарай икәүһе һыбай сапты.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ун етеләре тулһа ла, һаман балалар шул.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡолонсаҡтар кеүек. Һикереп уйнап ҡалһындар кейәү менән кәләш саҡтарында. Көткәндәре бары бәхет кенә. Зөбәржәте далала бер ҡыҙ. Аҡъегете торғаны менән Йософ пәйғәмбәрҙең игеҙ һыңары. Өҫтәүенә үҙе сәсән.</p>
          </sp>
          <sp who="#tankabika">
            <speaker>Тәнкәбикә</speaker>
            <p>
              Ҡуй, килен, әҙәм балаһын пәйғәмбәргә тиңләмә, яҙыҡ булыр. Алыҫтан тауыш. «Байбисә!.. Күк дүнән далаға ҡасты!» Гөнаһ ҡына шомлоғо икән.
              <stage>(Китә башлай.)</stage>
              Тәкмәс атып Диуана килеп инә.
            </p>
          </sp>
          <sp who="#diuana">
            <speaker>Диуана</speaker>
            <p>
              Тәнкәбикә Байбисә апай! Тәнкәбикә Байбисә апай! Бер ирмәк һөйләйем әле.
              <stage>(Шарҡылдап көлә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Һөйлә, Диуана, һөйлә.</p>
          </sp>
          <sp who="#diuana">
            <speaker>Диуана</speaker>
            <stage>(Һикереп аяғүрә баҫа.)</stage>
            <p>нау Тәкүлгән ҡая бар бит әле. Шул ҡаяның башында бер инә бөркөт үҙенең дүрт балаһын талап үлтерҙе. Башта күҙҙәрен суҡыны ла шунан ҡанаттары менән тегеләрҙе ҡаянан бәреп төшөрҙө. Бына шулай тәкмәс-төкмәс, тәкмәс-төкмәс
              <stage>(Тәкмәсләп күрһәтә.)</stage>
              тәгәрәп төштөләр. Ирмәген күрмәй ҡалдың, Байбисә апай.
              <stage>(Шарҡылдап көлә. Ҡапыл тәрән һағыш менән.)</stage>
              Ниңә шулай итте икән ул инә бөркөт?
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин хата күргәнһеңдер, Диуана. Бөркөттөң балаһы берәү йә икәү генә була.</p>
          </sp>
          <sp who="#diuana">
            <speaker>Диуана</speaker>
            <p>Быныҡы дүртәү ине. Улайһа ҡалғандары сит ояныҡы булғандыр.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бар, килен, Диуананың тамағын туйҙырһындар. Асыҡҡандыр. Ас күҙгә берәү ҙә дүртәү булып күренә ул.</p>
          </sp>
          <sp who="#shafaq">
            <speaker>Шәфәҡ</speaker>
            <p>Әйҙә, Диуана.</p>
          </sp>
          <sp who="#diuana">
            <speaker>Диуана</speaker>
            <p>
              Теге бөркөт ниңә шулай итте икән, Байбисә апай? Ниңә һеҙ йәлләп иламайһығыҙ, таштан яралғандар!
              <stage>(Илай.)</stage>
            </p>
          </sp>
          <stage>Китәләр.</stage>
          <sp who="#tankabika">
            <speaker>Тәнкәбикә</speaker>
            <stage>(Яңғыҙ.)</stage>
            <p>Булмаҫ, булмаҫ. Бөркөт ише ҡош батшаһы үҙ балаһын үҙе таламаҫ. Улай тиһәң, үҙ балаһын үҙе талап үлтергән батша бермә-бер. Дәрәжәһе ҙур булған һайын, бәндәләрҙең ҡаны ҡаты була. Ярай, был Диуананың һүҙҙәрен хәйерлегә юрайыҡ. Рәнйеткән кешеләрем булһа, хоҙа ярлыҡаһын мине... Билдәһеҙ хәүеф талай бауырымды. Күрәҙәгә күренмәй булмаҫ. Ҡуйсылары ҡасмаҫ, иртән барырмын.
            <stage>(Тирмәгә инә.)</stage>
            </p>
          </sp>
          <stage>Ялсығол ҡайта. Ултыра.</stage>
          <sp who="#jalsyghol">
            <speaker>Ялсығол</speaker>
            <p>Юлың уңып, эштең осона сығып ҡайтһаң, һиңә яңы көпө, тигәйне Байбисә. Көпөһөн бирер, һүҙен елгә сәсә торғандарҙан түгел ул. Яңы көпө кейеп сығырға ни байрамым бар һуң минең? Шулай ҙа күңелем тынысланды. Бер тамырҙан ғына шытып сыҡҡан ике һабаҡ төҫлө, Аҡъегет менән Зөбәржәт ғүмерлеккә бергә ҡушыла. Бына шуға күңелем үтә риза. Ун ете йыл буйы ҡарап үҫтерҙем мин уны. Балам кеүек булып бөткән инде...
              <stage>(Ҡысҡыра.)</stage>
              Байбисә! Һин өйҙәме? Мин ҡайттым.
            </p>
          </sp>
          <stage>Тәнкәбикә сыға.</stage>
          <sp who="#tankabika">
            <speaker>Тәнкәбикә</speaker>
            <p>Бына бер иҫәүән. Ҡайтҡан да йәйелеп ултырған. Йә, имен йөрөп ҡайттыңмы? Ҡасҡын-ҡараҡҡа тап булманығыҙмы? Киткән мал теүәл барып еттеме?</p>
          </sp>
          <sp who="#jalsyghol">
            <speaker>Ялсығол</speaker>
            <p>Имен, Байбисә. Әммә Ырыҫҡол бей башта әҙһенде. Тағы егерме биш баш йылҡы, илле баш ҡуй өҫтәгеҙ, ти.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Шулай булыр уҡ тип шикләнгәйнем. Ул ҡомһоҙҙоң туйыр көнө булырмы? Илмырҙа бей үҙе иҫән саҡта, Ырыҫҡол менән бөтәһе тураһында ла һөйләшеп, килешеп ҡалғайны лабаһа. Аҡъегеттең ун етеһе тулғас, ҡалымдың ҡалғанын түләп бөтөрөрһөгөҙ, тип васыятын әйтеп үлде. Беҙ вәғәҙәбеҙҙә торҙоҡ.</p>
          </sp>
          <sp who="#jalsyghol">
            <speaker>Ялсығол</speaker>
            <p>Мин дә шуны әйттем. Ырыҫҡол бей оторо ҡарыша. Вәғәҙә ҡуйышҡанда, Илмырҙа бей иҫән ине, уны бейлек дәрәжәһен дә мин ҡалым иҫәбенә индергәйнем, ти. Хәҙер бей үҙе лә, дәрәжәһе лә юҡ, ә тегендә бөтә бәндә тигеҙ, ти. Мин малдарҙы кире ҡыуырға ҡушҡас, шулайҙа ризалашты.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Теле барып, шулай тинеме? Бындай мөртәтлеге өсөн Ырыҫҡол йәйләүенә бөгөн үк яу сабыр инем. Ярай, балалар хаҡына ҡалып торһон. Иллә Юлмырҙа яуҙан иҫән-һау ҡайтһа, ата намыҫын намыҫламаҫ ир түгел.</p>
          </sp>
          <sp who="#jalsyghol">
            <speaker>Ялсығол</speaker>
            <p>Шул дегәнәк төбөндә нисек үҫкән шундай аҫыл сәскә? Зөбәржәтте әйтәм. Мин мал ҡыуып барғанды күргәс тә: «Мин уныҡы!» — тип, беҙҙең яҡҡа һыбай сапты.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Зөбәржәткә минең фатихамдан башҡа һүҙем юҡ. Ә Ырыҫҡол бей был һүҙҙәрҙе мал алыр өсөн түгел, беҙҙе кәмһетер өсөн әйткән булыр. Әйткәненә үкенмәгәйе әле. Донъяныҡы донъялыҡта ҡайтмағайы...</p>
          </sp>
          <sp who="#jalsyghol">
            <speaker>Ялсығол</speaker>
            <p>Ырыҫҡол бей йәнә шуны әйтте икән: Һаҡмар далаһынан Ҡарағужа бейҙән Зөбәржәтте һоратып яусылар килде, әммә мин кире ҡаҡтым, Илмырҙа бейгә биргән вәғәҙәмдә ҡалдым, ти. Байбисәгә быныһын айырата әйт, минең ихласлығымды белеп торһон, ти.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Йәнәһе, ул беҙгә рәхимлек күрһәтә. Хаттин ашты бит бының тәкәбберлеге! Етәр шунда, шул Ырыҫҡолға һүҙем әрәм. Һин, Ялсығол, йәһәт кенә ҡуйсыларға хәбәр иттер. Матур ғына бер-ике ҡуй тотоп һуйһындар. Ни тиһәң дә, йола бар. Өлкәндәрҙең күңелен күреү кәрәк.</p>
          </sp>
          <sp who="#jalsyghol">
            <speaker>Ялсығол</speaker>
            <p>Ярай, Байбисә, башҡарырмын.
              <stage>(Китә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Ҡысҡырып ҡала.)</stage>
            <p>й, Ялсығол, яңы көпөң ҡотло булһын! Әйткәндэә ҡайтыу юҡ.
            </p>
          </sp>
          <sp who="#jalsyghol">
            <speaker>Ялсығол</speaker>
            <stage>(Ситтән.)</stage>
            <p>Рәхмәт, Байбисә!
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ырыҫҡолдо әйтәм, ҡалай шашына, ир арыҫландары яуҙа булғас та...
              <stage>(Тирмәнең икенсе яғына үтә.)</stage>
              Эй, кем бар унда? Гөлйемеш! Бынау балаҫтарҙы аҡ тирмәгә илтеп йәй. Ҡорҙо шунда уҙғарырбыҙ.
              <stage>(Китә.)</stage>
            </p>
          </sp>
          <stage>Бер аҙҙан һуң бер ҡатын инеп, эленгән балаҫтарҙы алып сыға. Дала яғынан Дәрүиш килә, тирмә артынан Диуана сыға.</stage>
          <sp who="#diuana">
            <speaker>Диуана</speaker>
            <stage>(Ҙур һөйәк кимерә.)</stage>
            <p>Ниңә уның иң тәмлеһен эсенә һалалар икән? Алып булмай ҙа булмай.
              <stage>(Салҡан ятып, електе ауыҙына төшөрөргә маташа.)</stage>
              Юҡ, төшмәй, ныҡ йәбештергәндәр. Ҡуй, ашап туймағанды ялап туйырһыңмы? Һәлберғолаҡ кимереп бөтөрөр әле. Һәлберғолаҡ, маһ, маһ, маһ!
              <stage>(Ҡарап тормай, һөйәкте ырғыта, ул килә ятҡан Дәрүишкә тейә.)</stage>
            </p>
          </sp>
          <sp who="#daruish">
            <speaker>Дәрүиш</speaker>
            <p>Я рабби! Мосафирҙе шулай таш атып ҡаршылайҙармы ни, игелекһеҙ?!</p>
          </sp>
          <sp who="#diuana">
            <speaker>Диуана</speaker>
            <p>аш түгел, һөйәк тә ул. Кимереп бөтөрөп булманы.Дәрүиш
              <stage>(һөйәкте күреп, ирендәрен ялап ала.)</stage>
              Ризыҡты атыу гөнаһ ул, ир-егет.
            </p>
          </sp>
          <sp who="#diuana">
            <speaker>Диуана</speaker>
            <p>Мин ир-егет түгел, мин — Диуана! Һинең кәпәсең ҡалай мәрәкә!
              <stage>(Дәрүиштең фәсен алып кейеп ҡарай.)</stage>
              Тәт-тә-тә-тә.
              <stage>(Һала, әйләндереп ҡарай.)</stage>
              Суғы ла бар икән. Эт ҡойроғо төҫлө. Ҡойроғонан ғына тотоп кейәһеңме?
              <stage>(Дәрүиште әйләнеп ҡарап сыға.)</stage>
              Ябалаҡ төҫлө ҡалай йөнтәҫһең һин. Йә һинең үҙеңдең дә ҡойроғоң барҙыр әле.
              <stage>(Шарҡылдап көлә.)</stage>
              Ә һин ниңә көлмәйһең?
            </p>
          </sp>
          <sp who="#daruish">
            <speaker>Дәрүиш</speaker>
            <p>Мин алыҫ ерҙән киләм, алла бәндәһе, йонсоном. Кем йәйләүе була был?</p>
          </sp>
          <sp who="#diuana">
            <speaker>Диуана</speaker>
            <p>Минеке лә, Байбисәнеке лә.</p>
          </sp>
          <sp who="#daruish">
            <speaker>Дәрүиш</speaker>
            <p>Далала йөрөгән малдар ҙа уныҡымы?</p>
          </sp>
          <sp who="#diuana">
            <speaker>Диуана</speaker>
            <p>Уныҡы ла, минеке лә. Анау ҡаялар ҙа, болоттар ҙа минеке. Ултырҙым киттем булыр шул болоттарға... Байбисәне генә ҡыҙғанам шул.</p>
          </sp>
          <sp who="#daruish">
            <speaker>Дәрүиш</speaker>
            <p>Байбисәнең кеме булаһың һуң һин?</p>
          </sp>
          <sp who="#diuana">
            <speaker>Диуана</speaker>
            <p>Диуанаһы. Әүәл минең Әҙерғол тигән исемем дә булған. Хәҙер юҡ инде. Байбисә әйтә, Диуананы рәнйетмәгеҙ, яҙыҡ булыр, ти.</p>
          </sp>
          <sp who="#daruish">
            <speaker>Дәрүиш</speaker>
            <stage>(Диуанаға текләп ҡарап тора.)</stage>
            <p>Маңлайыңда ҡара минең дә бар икән...
            </p>
          </sp>
          <sp who="#diuana">
            <speaker>Диуана</speaker>
            <p>Миң түгел ул, фәрештә мөһөрө.</p>
          </sp>
          <sp who="#daruish">
            <speaker>Дәрүиш</speaker>
            <p>Нисә йәштәрҙә һин, алла ҡоло?</p>
          </sp>
          <sp who="#diuana">
            <speaker>Диуана</speaker>
            <p>Алла ҡоло түгел, Диуана мин. Һин үҙең ҡол.</p>
          </sp>
          <sp who="#daruish">
            <speaker>Дәрүиш</speaker>
            <p>Йәшеңде лә белмәйһеңдер шул, бисара.</p>
          </sp>
          <sp who="#diuana">
            <speaker>Диуана</speaker>
            <p>Йәшем юҡ минең. Былай ғына, йәшһеҙ генә йәшәйем мин. Ә һин кем һуң? Көпө салғыйҙарыңды ла эт талап бөткән.</p>
          </sp>
          <sp who="#daruish">
            <speaker>Дәрүиш</speaker>
            <p>Мин — Дәрүиш. Илдән-илгә йөрөп, иман таратам. Байбисәгә илтсе мине, Диуана, аяҡ балтырҙарым талды, хәлем бөттө. Өс көн инде тары бөртөгөләй ризыҡ йыйғаным юҡ.</p>
          </sp>
          <sp who="#diuana">
            <speaker>Диуана</speaker>
            <p>Байбисәнең тирмәһе ошо инде. Байбисә апай! Байбисә апай! Дәрүиш килде, Дәрүиш килде! Кәпәсенең суғы ла бар.</p>
          </sp>
          <stage>Турһыҡ күтәреп, тирмә эргәһенә Шәфәҡ килә. Дәрүиште күреп, туҡтап ҡала.</stage>
          <sp who="#daruish">
            <speaker>Дәрүиш</speaker>
            <stage>(Үҙенә.)</stage>
            <p>Собханалла! Ниндәй һыу һылыуы килеп баҫты минең алдыма?
              <stage>(Күкрәген тотоп, эйелеп, һүҙһеҙ сәләм бирә.)</stage>
            </p>
          </sp>
          <sp who="#diuana">
            <speaker>Диуана</speaker>
            <p>Аяҡ балтырҙары талған Дәрүиш был, Шәфәҡ.</p>
          </sp>
          <stage>Шәфәҡ тирмәгә инергә бара.</stage>
          <sp who="#daruish">
            <speaker>Дәрүиш</speaker>
            <p>Алйыған мосафиргә бер йотом һыу бирһәң, һылыу ҡыҙ, үҙеңә сауап булыр ине.</p>
          </sp>
          <sp who="#diuana">
            <speaker>Диуана</speaker>
            <p>Ҡыҙ түгел ул, килен, Юлмырҙаның бисәһе. Юлмырҙа үҙе аҡ батшала яуҙа йөрөй. Төндә тояҡ тауыштары килә ине. Ҡайтырҙар шәт.</p>
          </sp>
          <sp who="#daruish">
            <speaker>Дәрүиш</speaker>
            <stage>(Доға ҡыла.)</stage>
            <p>Шулай булһын.
            </p>
          </sp>
          <sp who="#diuana">
            <speaker>Диуана</speaker>
            <p>Аллаһы әкбәр!</p>
          </sp>
          <stage>Шәфәҡ тирмәгә инә. Дәрүиш аҫтыртын ғына ҡарап ҡала.</stage>
          <sp who="#daruish">
            <speaker>Дәрүиш</speaker>
            <p>әңренең ҡөҙрәте киң, аҫылын да, иҫәрен дә ярата.
              <stage>(Ултыра.)</stage>
            </p>
          </sp>
          <sp who="#diuana">
            <speaker>Диуана</speaker>
            <p>Һин иҫәрме, әллә аҫылмы?</p>
          </sp>
          <sp who="#daruish">
            <speaker>Дәрүиш</speaker>
            <p>Аҫыл түгел.</p>
          </sp>
          <sp who="#diuana">
            <speaker>Диуана</speaker>
            <stage>(Һикергелеп.)</stage>
            <p>Аҫыл, аҫыл! Көпө сылғыйҙарың аҫылынып-аҫылынып төшкән.
            </p>
          </sp>
          <stage>Шәфәҡ ҙур туҫтаҡ менән ҡымыҙ сығара.</stage>
          <sp who="#shafaq">
            <speaker>Шәфәҡ</speaker>
            <p>Мә, ҡымыҙ эс, бабай, йөрәгеңә ял булыр.Дәрүиш
              <stage>(ҡымыҙҙы ала, нимәлер уҡына, яйлап ҡына эсә.)</stage>
              Рәхмәт, һылыу, теләгән теләктәрең ҡабул булһын.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Шулай ғына булһын.</p>
          </sp>
          <stage>Байбисә күренә.</stage>
          <sp who="#diuana">
            <speaker>Диуана</speaker>
            <p>Байбисә! Дәрүиш, Дәрүиш килде!</p>
          </sp>
          <sp who="#daruish">
            <speaker>Дәрүиш</speaker>
            <stage>(Урынынан тора.)</stage>
            <p>Йорт-ерең, мал-тыуарың именлектә, күңел-хәтерҙәрең бөтөнлөктә булһын, Байбисә. Баш өҫтөңдән ырыҫ ҡошо китмәһен.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Рәхмәт, мосафир, амин, шулай булһын. Һинең дә күңелең таплы, күҙең яман булмаһын. Төклө аяғың менән рәхим ит әйҙә.</p>
          </sp>
          <sp who="#daruish">
            <speaker>Дәрүиш</speaker>
            <p>Ултырышып доға ҡылайыҡ.</p>
          </sp>
          <stage>Доға ҡылалар.</stage>
          <sp who="#diuana">
            <speaker>Диуана</speaker>
            <p>Мин икенсе тапҡыр доға ҡылдым инде.</p>
          </sp>
          <sp who="#daruish">
            <speaker>Дәрүиш</speaker>
            <p>Ҡылған һайын доға яңырыр, ти.
              <stage>(Байбисәгә текләп ҡарай.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Алыҫтан юл тотаһыңмы, мосафир? Ниәттәрең яҡшылыр тип өмөт итәбеҙ.</p>
          </sp>
          <sp who="#daruish">
            <speaker>Дәрүиш</speaker>
            <p>Мин пәйғәмбәр илсеһе, Байбисә. Пәйғәмбәрҙең изге ҡәбер ташын үҙ ҡулдарым менән һыйпап, зәмзәм ҡоҙоғонан тамсы-тамсы һыу эсеп килгән әҙәммен мин. Был фани донъяла бәндәләргә иман таратыуҙан башҡа шөғөлөм юҡ минең.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юлың изге икән, мосафир.</p>
          </sp>
          <sp who="#daruish">
            <speaker>Дәрүиш</speaker>
            <p>Изге.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Йөрөгән ерҙәреңдә именлекме?</p>
          </sp>
          <sp who="#daruish">
            <speaker>Дәрүиш</speaker>
            <p>Именлек, Байбисә. Һеҙгә лә яҡшы хәбәрҙәр килтерҙем. Аҡ батшаның ғәскәрҙәре еңеп, илегеҙгә тыныслыҡ ҡайтты. Көткән кешеләрегеҙҙең юлы аҡ булыр.
              <stage>(Шәфәҡкә ҡарай.)</stage>
              Оҙаҡламай ҡайтып етерҙәр.
            </p>
          </sp>
          <sp who="#diuana">
            <speaker>Диуана</speaker>
            <stage>(Ергә ятып тыңлай.)</stage>
            <p>Юҡ, бөгөн тояҡ тауыштары ишетелмәй.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин, Диуана, мосафирҙең һүҙен бүлдермә.
              <stage>(Дәрүишкә.)</stage>
              ҡшы хәбәрең өсөн, изге кеше, саҙаҡа итеп, көтөүемдән үҙеңә оҡшаған йылҡыны һайлап ал.
            </p>
          </sp>
          <sp who="#daruish">
            <speaker>Дәрүиш</speaker>
            <p>Юҡ, юҡ, Байбисә. Мин көн кешеһе түгел, дин кешеһе. Туҡланырлыҡ ризыҡ, төн төнәрлек урын бирһәң, саҙаҡаң шул булыр. Донъя малы миңә кәрәкмәй.</p>
          </sp>
          <sp who="#shafaq">
            <speaker>Шәфәҡ</speaker>
            <stage>(Үҙ-үҙенә.)</stage>
            <p>Ниндәй изге йәнле әҙәм...
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Һинеңсә булһын, көсләмәйем. Килен, был тирмәгә генә тиҙ үк ҡор әҙерлә. Тамаҡ ялғап, мосафир ял итер.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ярар, ҡәйнәм.
              <stage>(Тирмәгә инә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Яҡшы ҡунаҡ үҙ ризығы менән йөрөр, ти. Бик уңайлы мәлгә тап булдың. Уртансы улымдың кәләше өсөн бөгөн генә ҡалым түләп бөтөрҙөм. Аҡ тирмәлә кисен мәжлес булыр. Түр башыма рәхим итерһең.</p>
          </sp>
          <sp who="#daruish">
            <speaker>Дәрүиш</speaker>
            <p>Мин дәрүиште ололауың өсөн, хоҙа үҙеңде ололаһын, гөнаһтарыңды кисерһен. Бәндә гөнаһһыҙ булмаҫ...</p>
          </sp>
          <sp who="#diuana">
            <speaker>Диуана</speaker>
            <p>Мин дә гөнаһлымы, Тәнкәбикә Байбисә апай?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һинең гөнаһың юҡ. Диуана.</p>
          </sp>
          <sp who="#daruish">
            <speaker>Дәрүиш</speaker>
            <stage>(Үҙ-үҙенә.)</stage>
            <p>Тәнкәбикә?..
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Әйҙә, тирмәгә уҙ, мосафир.</p>
          </sp>
          <sp who="#daruish">
            <speaker>Дәрүиш</speaker>
            <p>Тәнкәбикә тинеме исемеңде, Байбисә?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Минең исемемде шул бер Диуананан башҡа кеше әйтмәй. Илмырҙа бей үлгәндән бирле Байбисә тип кенә йөрөтәләр. Минең исемем, ахыры, һине шомландырҙы.</p>
          </sp>
          <sp who="#daruish">
            <speaker>Дәрүиш</speaker>
            <p>Юҡ, Байбисә, үтә матур исем. Тәүтапҡыр ишетәм. Шуға ғына бер аҙ сәйер тойолдо. Илмырҙа бей исеме миңә таныш. Үҙеп белмәһәм дә, данын беләм. Мәрхүм икән, урыны ожмахта булһын.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Тирмәгә уҙ, Дәрүиш, тамаҡ ялға.
              <stage>(Инәләр.)</stage>
            </p>
          </sp>
          <sp who="#diuana">
            <speaker>Диуана</speaker>
            <p>Был Дәрүиштең күҙҙәре тап ябалаҡ күҙе төҫлө. Бер урында тәгәрәшеп тик тора... Ҡая төбөндәге теге бөркөт балаларын күмеп ҡайтайым әле. Үлгәндәрҙе ергә күмәләрсе...
              <stage>(Китә.)</stage>
            </p>
          </sp>
          <stage>Икеһе тирмәнең ике яғынан йүгереп, 3өбәржәт менән Аҡъегет сыға. Икеһе лә һыбай кейемендәләр.</stage>
          <stage>Зөбәржәт Аҡъегеттең ҡосағына атылын килеп инә.</stage>
          <sp who="#zobarzhat">
            <speaker>Зөбәржәт</speaker>
            <p>Ғүмерлеккә һинең ҡосағыңа инеүем ошо булһын ине, ҡыйғыр ҡошом!</p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәтем! Хәҙер беҙҙе һис кем айыра алмаҫ.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Хоҙа мәрхәмәтле, Аҡъегет, икебеҙҙе бер тупраҡта яратҡан. Беҙ тыуғас та беҙҙе ҡауыштырған, шулай булғас, беҙҙе кем айырһын, ти.</p>
          </sp>
          <sp who="#aqjeget">
            <speaker>Aҡъегет</speaker>
            <lg>
              <l>Нурланып та балҡып ҡояш ҡалҡа, — </l>
              <l>Ул уң битең һинең, Зөбәржәт, </l>
              <l>Моңайып та бойоғоп аҡ ай бата, — </l>
              <l>Ул һул битең һинең, Зөбәржәт. </l>
              <l>Ай ҡалҡҡан саҡта, һул битеңдән </l>
              <l>Үбеп йоҡлатырмын, Зөбәржәт. </l>
              <l>Ҡояш сыҡҡан саҡта, уң битеңдән </l>
              <l>Үбеп уятырмын, Зөбәржәт. </l>
              <l>Көткән моратыма етермен, </l>
              <l>Үбеп үлһәм, шәһит китермен.</l>
            </lg>
          </sp>
          <sp who="#zobarzhat">
            <speaker>3өбәржәт</speaker>
            <p>Һин үбеп үлһәң, мин һине үбеп тергеҙермен, мин үлһәм, һин үбеп тергеҙерһең, шулай булғас, беҙгә үлем юҡ, Аҡъегет!
              <stage>(Тағы ҡосағына ташлана.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Әгәр ҙә һин сит ерҙәрҙә тыуып-үҫһәң, ғүмергә һине күрә алмаған булһам, мин ни эшләр инем икән, Зөбәржәт? Ул саҡта ла һине эҙләп табыр инем, тауҙар ашыр, дарья кисер инем, әммә табыр инем.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Тауышыңдан танып, үҙем эҙләп килер инем һине, Аҡъегет. Таянған таяҡтарым энә ҙурлығы, аяғымдағы итек табандарым япраҡ ҡалынлығы ҡалһа ла, һине эҙләп табыр инем.
              <stage>(Шаярып, һуҙып һөйләй.)</stage></p>
            <lg>
              <l>Мин Зөбәржәт атлы инем, </l>
              <l>Аҡъегеттең йәре инем, </l>
              <l>Шуны эҙләп бара инем, —</l>
              <l>тиер инем.</l>
            </lg>
            <stage>(Көлә.)</stage>
          </sp>
          <sp who="#aqjeget">
            <speaker>Aҡъегет</speaker>
            <p>Бер ҡасан да беҙ ундай көндәргә төшмәбеҙ.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Уйнағандар— уйға килмәһендәр. Тәүбә, тәүбә!</p>
          </sp>
          <sp who="#aqjeget">
            <speaker>Aҡъегет</speaker>
            <lg>
              <l>Хәҙер килмәҫтер инде.</l>
              <l>Күкрәгемдә кәрем бар, </l>
              <l>Яндарымда йәрем бар. </l>
              <l>Береһе сыҡһа, береһе ҡалыр — </l>
              <l>Эсемдә ике йәнем бар. </l>
              <l>Кәр тигәнем — Зөбәржәт, </l>
              <l>Йәр тигәнем — Зөбәржәт, </l>
              <l>Эстәремде нурлап торған </l>
              <l>Йән тигәнем — Зөбәржәт!</l>
            </lg>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Ҡапыл һағышлы.)</stage>
            <p>Донъялар бит беҙ тигәнсә генә түгел, Аҡъегет, аҡ батша тағы, ағайың кеүек, һине лә яуға ебәрһә, мин ни эшләрмен?
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Шәфәҡ еңгәм һымаҡ, сабырлығың йыйып, көтөрһөң.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Юҡ, Аҡъегет, улай көтөргә минең сабырлығым етмәҫ. Һинән башҡа бер көн торор хәлем юҡ. Ауға китһәң дә, яуға китһәң дә һинән ҡаласаҡ түгелмен. Ниндәй егеттән кәм һыбай сабам да, ниндәй мәргәндән ҡайтыш уҡ атам?</p>
          </sp>
          <sp who="#aqjeget">
            <speaker>Aҡъегет</speaker>
            <p>Бисәм түгел, уң ҡанатым булырһың һин, Зөбәржәт. Уң ҡанатһыҙ ҡайҙа осһон шоңҡар? Һинһеҙ барған юлым абындырыр. Бер ҡасан да яңғыҙ юлға сыҡмам... Ысынлап та, һин бигерәк хәтәр һыбай сабаһың. Бая хатта мине уҙып киттең.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Һин эргәмдә саҡта миңә һис ни ҡурҡыныс түгел, хатта, хатта...</p>
          </sp>
          <sp who="#aqjeget">
            <speaker>Aҡъегет</speaker>
            <p>Ҡуй, Зөбәржәт, әйтмә ундай һүҙҙе.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Шатланып, иркәләнеп.)</stage>
            <p>Аҡъегет! Әгәр мине дейеү урлап китһә! Бына шулай ҡапыл юҡ булһам.
              <stage>(Ҡысҡырып көлөп тирмә артына йүгерә.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Ә мин уны ҡыуып етермен дә һине шулай тартып алырмын.</p>
          </sp>
          <stage>(Икенсе яҡҡа тирмә артына йүгерә.)</stage>
          <stage>Бер аҙҙан баяғыса ҡара-ҡаршы йүгереп килеп, бер-береһенең ҡосағына ташланалар.</stage>
          <sp who="#zobarzhat">
            <speaker>3өбәржәт</speaker>
            <p>бау, ниндәй ҡурҡыныс икән был дейеү. Ҡосағына ҡыҫып, йәнемде сығара яҙҙы.
              <stage>(Аҡъегеттең күкрәгенә башын һала.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Ишетәһеңме, йөрәгем нисек талпына, Ҡанатлы ҡошмо ни?</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ул ҡошто мин алтын ситлектә генә тотормон. Берәүгә лә, берәүгә лә бирмәм.</p>
          </sp>
          <sp who="#aqjeget">
            <speaker>Aҡъегет</speaker>
            <p>Һыртына эйәр теймәгән байтал кеүек, ҡырыҫ инең быға тиклем һин, Зөбәржәт. Бөгөн бөтөнләй бүтәнһең.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Бөгөн мин ғүмерлеккә, мәңгелеккә һинеке булдым.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әүәл төндә төшөмдә бер төйлөгән күк күгәрсенде инде типте тигәндә генә уянып киттем. Уянғас та, һине уйланым.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Анау Ҡарағужа тоҡомонан яусылар килеүгә булғандыр. Шулар килгәс, быуындарым талды.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ярай әле атайың ныҡ торған, ҡөҙрәтле Ҡарағужа тип ҡойолоп төшмәгән.</p>
          </sp>
          <sp who="#zobarzhat">
            <speaker>3өбәржәт</speaker>
            <p>«Минең ҡыҙым да, биргән вәғәҙәм дә берәү генә, ҡат-ҡат бирә торған ҡыҙым да, ҡат-ҡат үҙгәртә торған вәғәҙәм дә юҡ», — тигән атайым. Асыуланып аттарына ҡамсы һуғып, атайыма ниҙер янап, тегеләр төн йөҙөндә кире сапты. Атайым шулай ҙа шомланып ҡалды.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ҡарағужа кеүек бейҙең ниәтен кире ҡағыу уйын түгел, Зөбәржәт. Шулай ҙа батыр кеше һинең атайың.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Атайым миңә бары бәхет теләй. Минең бәхетем бары һин генә.</p>
          </sp>
          <sp who="#aqjeget">
            <speaker>Aҡъегет</speaker>
            <p>Моғайын, бөгөн әсәйем ҡор уҙғарыр. Йәш-елкенсәк, күл буйына сығып, беҙҙең хаҡҡа уйын ҡорор. Күл уртаһындағы аҡ томбойоҡ төҫлө, уйын уртаһында һин булырһың, Зөбәржәт. Ә мин йөҙөп кенә барырмын да шул сәскәне өҙөп алырмын.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Өҙ, Аҡъегет, өҙ! Ул һинеке!.. Ә беҙ шундай тыйнаҡһыҙ балаларбыҙ, әсәйең алдына теҙләнеп, рәхмәт әйтмәнек, фатиха алманыҡ.</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Зөбәржәтте етәкләп тирмә ишегенә килә, икеһе лә теҙләнәләр.)</stage>
            <lg>
              <l>Әсәкәйем, хәләл һөтөң биреп, </l>
              <l>Һөйөп, үҫтергәнһең улыңды, </l>
              <l>Изге фатихаңды бирсе, әсәй, </l>
              <l>Башыбыҙға һал шәфҡәт ҡулыңды.</l>
              <l>Һин йорттамы, әсәй?</l>
            </lg>
          </sp>
          <stage>Тирмәнән, һаҡалын һыйпап, башта Дәрүиш сыға. Йәштәр аптырап ҡала. Унан һуң Тәнкәбикә сыға.</stage>
          <sp who="#tankabika">
            <speaker>Тәнкәбикә</speaker>
            <stage>(Дәрүишкә.)</stage>
            <p>Улым Аҡъегет менән булыр киленем Зөбәржәт ошо инде. Фатихаңды бирсе, мосафир.
            </p>
          </sp>
          <sp who="#daruish">
            <speaker>Дәрүиш</speaker>
            <p>Раббым! Аҡъегет илә Зөбәржәт атлы ҡолдарыңа ғүмерлек инсаф вә итәғәтлелек бир, татыулыҡ вә мөлкәт бир. Аллаһы әкбәр!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Был — пәйғәмбәр илсеһе, Дәрүиш — изге әҙәм, балалар. Бар шөғөлө — бәндәләргә иман таратыу.</p>
          </sp>
          <stage>Дәрүиш баш эйә. Йәштәр ҙә уға ихтирам менән баш эйә.</stage>
          <sp who="#aqjeget">
            <speaker>Aҡъегет</speaker>
            <p>Беҙҙе ҡауыштырып, мәңгелек сауап алдың, әсәй, атайымдың васыятына тоғро булдың. Алдарыңа теҙләнеп, мең рәхмәттәр уҡыйбыҙ.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Васыят, йола, ҡанун — беҙҙең өсөн изге. Һеҙ ҙә уларға ҡарата хыянатта булмағыҙ.
              <stage>(Башта Зөбәржәттең башына уң ҡулын һала.)</stage>
              Күкрәк һөтөм биреп үҫтермәһәм дә һине, Зөбәржәт, күкрәгемә ҡыҫып, фатихамды бирәм. Минең ояма киләһең, балам булырһың.
              <stage>(Аҡъегеттең башына ҡулын һала.)</stage>
              Йәшермәйем, иң яратҡан улым һин, Аҡъегет, аҡ бәхеттәр генә юлдашың булһын. Амин.
            </p>
          </sp>
          <sp who="#aqjeget">
            <speaker>Aҡъегет</speaker>
            <stage>(Һикереп аяғүрә баҫа, Зөбәржәт тә тора.)</stage>
            <p>Әсәкәйем, һин мине ошо яҡты донъяға килтереп бер бәхетле иттең, йәнә тағы донъя саҡлы бәхет бирҙең — Зөбәржәтем менән ҡауыштырҙың. Шунан башҡа бәхет тә, мөлкәт тә кәрәкмәй миңә, әсәкәйем.
            </p>
            <lg>
              <l>Ҡояшым бар, айым бар,</l>
              <l>Хозурланыр яйым бар,</l>
              <l>Һин бирҙең бит шуларҙы, әсәкәй!</l>
              <l>Аҡ бәхеткә юл булдым,</l>
              <l>Мөхәббәткә ҡол булдым, —</l>
              <l>Һин бирҙең бит, шуларҙы, әсәкәй!</l>
            </lg>
          </sp>
          <sp who="#tankabika">
            <speaker>Тәнкәбикә</speaker>
            <p>Әммә, балам, йөрәк ҡоло булмағыҙ, аҡыл ҡоло булығыҙ. Юғиһә, күңел — дарья, ерле юҡҡа тулҡынланыусан була.</p>
          </sp>
          <sp who="#aqjeget">
            <speaker>Aҡъегет</speaker>
            <p>Кәңәш һүҙең өсөн рәхмәт, әсәй. Тик шулай ҙа изге ниәтле йөрәк кешене яманлыҡҡа өндәмәҫ инде.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Әле һин бала шул. Аҡыл менән йөрәк тартышы нимә икәнен белмәйһең. Әгәр шундай хәлгә дусар булһаң, аҡылыңды тыңла.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әсә һүҙе — миңә яҙмыш һүҙе. Ә яҙмыштан уҙмыш юҡ, тиҙәр, яҡшы һүҙеңдән сыҡмайбыҙ, әсәй.</p>
          </sp>
          <sp who="#daruish">
            <speaker>Дәрүиш</speaker>
            <p>Шулай... Шулай итәғәтле булығыҙ.</p>
          </sp>
          <stage>Дәрүиш бер ситкә китеп, башып эйеп ултыра.</stage>
          <sp who="#daruish">
            <speaker>Дәрүиш</speaker>
            <stage>(Үҙалдына.)</stage>
            <p>Алдарында башланмаған күпме наҙ, күпме рәхәтлек. Арттарында үкенерлек һис нәмә юҡ. Ах, ғүмер, ғүмер...
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Бына ағайың яуҙан ҡайтҡас та, бөтә даланы шаулатып туй яһарбыҙ, бәйге асырбыҙ. Илмырҙаның тоҡомо иҫән әле! Ә хәҙергә уйнап-көлөп ҡалығыҙ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙ китәйекме инде, әсәй? Тәнкәбикә. Сабыр итегеҙ. Килен! Шәфәҡ!</p>
          </sp>
          <stage>Шәфәҡ тирмәнән сыға.</stage>
          <sp who="#shafaq">
            <speaker>Шәфәҡ</speaker>
            <p>Мине саҡырҙыңмы, ҡәйнәм?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Эйе. Анау ике ҡытай сынаяғы барсы. Шуларға ҡойоп ҡымыҙ сығар.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ярар, ҡәйнәм.
              <stage>(Китә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Һеҙ ул саҡта әле икегеҙ ҙә имсәк балаһы инегеҙ. Ошондай бик матур көндө атайың мәрхүм ҙур бәйге уҙғарҙы. Оло ҡорҙа ил уҙамандары шығырым тулы ине. Шул ҡорҙа Ырыҫҡол бей менән Илмырҙа бей, һеҙҙе йәрәштереп, туҫтаҡ эсте. Байрам йәнә өс көн барҙы. Аҡман сәсән, бисара, һеҙгә йыр ҙа сығарҙы.</p>
          </sp>
          <sp who="#aqjeget">
            <speaker>Aҡъегет</speaker>
            <lg>
              <l>Күккә баҡһам — ни күрәм — </l>
              <l>Ике йондоҙ ҡуш икән. </l>
              <l>Ергә баҡһам — ике сабый —</l>
              <l>Ике йондоҙ ошо икән.</l>
              <l>Ошо йырмы, әсәй?</l>
            </lg>
          </sp>
          <sp who="#tankabika">
            <speaker>Тәнкәбикә</speaker>
            <p>Эйе.
              <stage>Сынаяҡтар тотоп, Шәфәҡ сыға.</stage>
              Бына ошо сынаяҡтарҙан эстеләр улар. Ун ете йыл тулғас, хәҙер үҙ ырыҫығыҙ өсөн үҙегеҙ эсегеҙ ошо пар сынаяҡ төҫлө, бәхетегеҙ тулы булһын.
            </p>
          </sp>
          <stage>Шәфәҡ сынаяҡты башта Зөбәржәткә бирә, Зөбәржәт сынаяҡты ирененә килтерә лә тукталып ҡала. Аҡъегеткә һуҙғанда, Шәфәҡтең ҡарашы Дәрүиш ҡарашына тап була. Шәфәҡ сынаяҡты төшөрөп ебәрә. Бөтәһе лә ҡаушап ҡала.</stage>
          <sp who="#tankabika">
            <speaker>Тәнкәбикә</speaker>
            <p>Ни булды һиңә, килен?</p>
          </sp>
          <sp who="#shafaq">
            <speaker>Шәфәҡ</speaker>
            <p>Белмәйем. Ҡапыл зиһенем таралып китте. Ҡулыма кемдер һуҡҡандай булды.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Яҡшы йороҡ түгел, хәйерлегә булһын.</p>
          </sp>
          <sp who="#aqjeget">
            <speaker>Aҡъегет</speaker>
            <p>Хафаланма, әсәй, сынаяғы бөтөн ҡалды. Түгелгән һәр тамсы ҡымыҙҙы яманға юрамайыҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Көйөнмәсе, ҡәйнәм. Бер мин генә ғәйепле.</p>
          </sp>
          <sp who="#aqjeget">
            <speaker>Aҡъегет</speaker>
            <p>Күрәҙәгә, төрлө ырымға ғүмер буйы үтә ныҡ ышандың, әсәй. Ҡара, ана бер ни үҙгәрмәне. Ҡояш баяғыса уҡ балҡый, үләндәр баяғыса уҡ йәшелдәр. Шомло уйҙарыңды ситкә ат, әсәй. Бөгөнгө ҡыуанысҡа күләгә төшөрмәйек. Һин фатихаңды бирҙең. Бер түгел, биш туҫтаҡ түгелһә лә, хәҙер беҙгә һис ни булмаясаҡ.</p>
          </sp>
          <sp who="#daruish">
            <speaker>Дәрүиш</speaker>
            <p>Тәҡдирҙәребеҙ маңлайҙарыбыҙға яҙылған. Уны һис ни юя алмай, Хәүефләнмә, Байбисә, яҙғаны булыр.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әсәй! Икәүебеҙ бер туҫтаҡтан эсәйек тә ҡуяйыҡ. Был хатта яҡшыраҡ та. Шулай бит, әсәй?</p>
          </sp>
          <stage>Тәнкәбикә өндәшмәй.</stage>
          <sp who="#zobarzhat">
            <speaker>Зөбәржәт</speaker>
            <p>Ниңә өндәшмәйһең, Байбисә? Туҫтағыбыҙ мөлдөрәмә тулы. Мә, Аҡъегет, һин башлап эс уны!</p>
          </sp>
          <sp who="#aqjeget">
            <speaker>Aҡъегет</speaker>
            <p>Юҡ, Зөбәржәт. Үҙ өлөшөңдән тәүҙә һин ауыҙ ит.
              <stage>Тәүҙә Зөбәржәт ауыҙ итә, унан Аҡъегет түңкәреп эсеп ҡуя.</stage>
              Бындай тәмле ҡымыҙҙы ғүмерҙә лә эскәнем юҡ ине.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Яртышар ризыҡ йыйҙығыҙ, балалар, бәхетегеҙ ярты-йорто була күрмәһен.</p>
          </sp>
          <sp who="#aqjeget">
            <speaker>Aҡъегет</speaker>
            <p>Икебеҙгә бер бөтөн булһа, беҙ шуға бик шөкөрбөҙ, әсәкәйем.</p>
          </sp>
          <stage>Диуана йүгереп инә, уның артынан Ишмырҙа эйәргән.</stage>
          <sp who="#diuana">
            <speaker>Диуана</speaker>
            <p>Байбисә! Байбисә! Һөйөнсө!</p>
          </sp>
          <sp who="#ishmyrdha">
            <speaker>Ишмырҙа</speaker>
            <stage>(Һикергеләп.)</stage>
            <p>Һөйөнсө! Һөйөнсө! Һөйөнсөгә биш алтын, һөйөнгәнгә ун алтын!
            </p>
          </sp>
          <sp who="#diuana">
            <speaker>Диуана</speaker>
            <p>Һөйөнсө! Һөйөнсө! Ниңә һеҙ һөйөнмәйһегеҙ?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Имен хәбәрең менән әле беҙҙе һөйөндөрмәнеңсе, Диуана.</p>
          </sp>
          <sp who="#diuana">
            <speaker>Диуана</speaker>
            <p>Әле генә сапҡын сабып үтте. Яуҙағылар ҡайтып килә, ти. Ғәскәр инде Ҡаҡтүбәне артылды, ти.</p>
          </sp>
          <sp who="#ishmyrdha">
            <speaker>Ишмырҙа</speaker>
            <p>Теге сапҡындың аты ҡара тиргә батҡан. Үҙенең уҡ-йәйәһе көйәнтә саҡлы. Ағайымдың йәйәһен мин дә тартып ҡарармын әле.</p>
          </sp>
          <stage>Бөтәһе лә йәнләнеп китә.</stage>
          <sp who="#tankabika">
            <speaker>Тәнкәбикә</speaker>
            <p>Урының ожмахта булһын, Диуана. Һөйөнсөгә һиңә баштан-аяҡ яңы кейем, ә, Ишмырҙа, һиңә ебәк елән.</p>
          </sp>
          <sp who="#diuana">
            <speaker>Диуана</speaker>
            <p>Һөйөнсөһөнә һин миңә кәләш алып бир, Байбисә. Бөтәһенең дә кәләше бар, бер минеке генә юҡ. Ишмырҙаға ла кәләш бир.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ни әйтәһең инде был иҫәргә. Бөтә кеше лә кәләшле булмай ул.</p>
          </sp>
          <sp who="#shafaq">
            <speaker>Шәфәҡ</speaker>
            <stage>(Баҫҡан ерендә сайҡалып китә.)</stage>
            <p>Был шатлыҡтарҙы ла күрер көнөм бар икән! Йөрәгем, йөрәгем ойой, әсәкәйем.
              <stage>(Тәнкәбикәгә килеп һыйына.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡапыл шатлыҡ ҡайғынан да ауыр, ныҡ бул, балам.</p>
          </sp>
          <sp who="#diuana">
            <speaker>Диуана</speaker>
            <stage>(Ятып тыңлай.)</stage>
            <p>Тояҡ тауыштары ишетелә. Берәүһенең аты үтә ҡаты баҫа. Шул, моғайын, Юлмырҙалыр әле.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Бына йыйыр ризыҡ булғас, тартып ҡайтара.</p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәт менән беҙ ағайыма ҡаршы сабайыҡмы, әсәй? Беҙҙең аттар эйәрләнгән көйө тора.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Яуға киткәнде оҙата бармайҙар, яуҙан ҡайтҡандың юлына йүгереп сыҡмайҙар, балам. Боронғолар сабыр булырға ҡушҡан.</p>
          </sp>
          <sp who="#daruish">
            <speaker>Дәрүиш</speaker>
            <p>Бына, Байбисә, минең хәбәрҙәрем хаҡ, һинең теләктәрең ҡабул булды.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Беҙҙе шатландырҙың, үҙеңде хоҙа ҡыуандырһын.</p>
          </sp>
          <sp who="#shafaq">
            <speaker>Шәфәҡ</speaker>
            <p>Сабырлығым бөттө, ҡәйнәм, донъя зыр әйләнә. Ебәрһәнә мине, ҡаршы йүгерәйем. Юлмырҙаны йөрөтөп ҡайтҡан аттың ялын һөйөп, ике ҡашын берсә үбәйем.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Сабырлығың юйма, килен, ярамай.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Шәфәҡ эргәһенә килә.)</stage>
            <p>Шатлыҡ һине нескә талдай бөктө. Башың күтәр, булыр килендәшем. Бөтәбеҙ ҙә бергә хөр йәшәрбеҙ.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Йылдарын көтөү былай түгел ине, ошо күҙ күремен көтөү бигерәк ауыр.</p>
          </sp>
          <sp who="#diuana">
            <speaker>Диуана</speaker>
            <p>Ана һыртҡа һыбай килеп сыҡты. Тағы... тағы... ҡалай күптәр!</p>
          </sp>
          <stage>Бөтәһе лә шул яҡҡа ҡарай, Дәрүиш кенә ҡуҙғалмай.</stage>
          <sp who="#ishmyrdha">
            <speaker>Ишмырҙа</speaker>
            <p>Алдан өсөнсөһө әллә ағайым инде.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юҡ, ул түгел. Үҙ һөйәгемде үҙем таныр инем.</p>
          </sp>
          <sp who="#aqjeget">
            <speaker>Aҡъегет</speaker>
            <p>Анау дүртенсеһе булһа булыр ағайым.</p>
          </sp>
          <sp who="#tankabika">
            <speaker>Тәнкәбикө</speaker>
            <stage>(Шәфәҡкә ҡарап ала.)</stage>
            <p>Килен! Яуҙан ҡайтҡан ирҙе шулай ҡаршылайҙармы ни? Өҫ-башыңды ҡара, Ирең ни уйлар?
            </p>
          </sp>
          <sp who="#shafaq">
            <speaker>Шәфәҡ</speaker>
            <stage>(Ҡапыл аңына килә.)</stage>
            <p>Әсәкәйем! Ысынлап та! Бына бер иҫәүән. Ниндәй кейемемде кейәйем икән, ҡәйнәм?
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Оҡшағанын үҙең һайлап кей.</p>
          </sp>
          <sp who="#shafaq">
            <speaker>Шәфәҡ</speaker>
            <p>Юлмырҙа менән ҡауышҡан көндө туйҙа кейгән кейемемде кейһәм, нисек булыр?</p>
          </sp>
          <sp who="#zobarzhat">
            <speaker>3өбәржәт</speaker>
            <p>Шуныһын кей, Шәфәҡ, шуныһын! Был ҡауышыу туйға бәрәбәр.</p>
          </sp>
          <stage>Шәфәҡ тирмәгә йүгереп инә. Оҙаҡ пауза.</stage>
          <sp who="#tankabika">
            <speaker>Тәнкәбикә</speaker>
            <p>Теге сапҡын ни эшләп беҙгә ҡағылманы икән?</p>
          </sp>
          <sp who="#diuana">
            <speaker>Диуана</speaker>
            <p>Кешеһеҙ бер ат етәктә аҡһап килә. Үҙе тартыла.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ни эшләп һуң мин һаман ағайымды таный алмайым? Һин таныйһыңмы, әсәй?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Күҙҙәрем томалана, һис ни күрмәйем.</p>
          </sp>
          <sp who="#aqjeget">
            <speaker>Aҡъегет</speaker>
            <p>Алдағылар йәйләүгә лә етте. Ағайым, йөҙ башы кеше, алда булырға кәрәк ине.</p>
          </sp>
          <sp who="#diuana">
            <speaker>Диуана</speaker>
            <p>Теге аҡһаҡ аттың йүгәнен һалдырып, далаға ебәрҙеләр. Юҡ, китмәне, йәнә эйәрҙе...</p>
          </sp>
          <stage>Бөтәһе лә һүҙһеҙ ҡарап торалар. Кейенеп, Шәфәҡ сыға.</stage>
          <sp who="#shafaq">
            <speaker>Шәфәҡ</speaker>
            <stage>(Үҙалдына.)</stage>
            <p>Бына, туй күлдәге кейеп, һинең менән ҡауышырға сыҡтым, Юлмырҙа. Ә һин атыңа ҡамсы һуғып, ниңә сабып ҡына ҡайтмайһың? Тәҡәттәрем, тәҡәттәрем ҡалманы бит инде.
              <stage>(Аҡъегет менән Зөбәржәт араһына килеп баҫа.)</stage>
              Күренәме инде? Ҡайһыһы Юлмырҙа? Юлмырҙа ҡайһыһы?
            </p>
          </sp>
          <stage>Өндәшмәйҙәр. Тирмә артынан ғәскәр үтә башлай.</stage>
          <sp who="#tankabika">
            <speaker>Тәнкәбикә</speaker>
            <stage>(Алдағы һыбайлыға өндәшә.)</stage>
            <p>Байыш, был һин түгелме һуң? Ниңә эргәңдә Юлмырҙа юҡ?
              <stage>(Һыбайлы һүҙһеҙ уҙа.)</stage>
              Ниңә өндәшмәйһең, Байыш?
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Башын ғына эйеп уҙҙы.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Эй, Барлыбай, Юлмырҙа ни эшләп артҡа ҡалды?
              <stage>(Алға ынтыла.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Быныһы ла башын эйеп үтте.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин яуап бир, исмаһам, Ҡолош, ниңә арағыҙҙа Юлмырҙа юҡ?</p>
          </sp>
          <sp who="#diuana">
            <speaker>Диуана</speaker>
            <p>Бөтәһе лә үтеп бөттөләр.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Был ни тағы? Ниңә береһе лә яуап ҡайтарманы?</p>
          </sp>
          <stage>Яуҙан ҡайтыусыларҙың бе ре һе инеп, Байбисә алдына йүгән һәм кескәй төйөнсөк илтеп ҡуя. Диуана йүгереп йүгәнде барып ала, төйөнсөктө ҡапшай.</stage>
          <sp who="#diuana">
            <speaker>Диуана</speaker>
            <p>Бынау төйөнсөктө әллә алтын инде, Байбисә?</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Төйөнсөктө сисә.)</stage>
            <p>Тупраҡ! Ҡара тупраҡ! Юлмырҙаның ҡәбер тупрағы! Ах балам\, балам!
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Юлмырҙа! Юлмырҙа! Яныңа ал, үҙ яндарыңа ал мине, Юлмырҙа! Ошо туй күлдәгем кәфенем булһын!
              <stage>(Үкһеп Зөбәржәт менән Аҡъегет араһына ауа, тегеләр тайшанып китә, Шәфәҡте берәү ҙә тотмай.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ғүмерем буйы ниңә язалайһың мине, тәңрем? Ниңә? Гөнаһтарым шулай уҡ ғүмергә язаларлыҡмы икән ни?
              <stage>(Ҡапыл тынып ҡала.)</stage>
              Балам... балам... балам...
            </p>
          </sp>
          <stage>Диуана Шәфәҡ эргәһенә килеп сүгәләй. Башын һыйпай.</stage>
          <sp who="#diuana">
            <speaker>Диуана</speaker>
            <p>Илама, Шәфәҡ, һин минең кәләшем булырһың.</p>
          </sp>
          <stage>Шаршау</stage>
        </div>
      </div>
      <div type="act">
        <head>ИКЕНСЕ ШАРШАУ</head>
        <div type="scene">
          <head>Икенсе шаршау</head>
          <stage>Бер нисә көн үткән. Тәнкәбикәнең тирмә эсе. Аҡһаҡалдар килгән. Дәрүиш тә бар. Әле генә ит ашап бөткәндәр. Ҡымыҙ эсергә керешергә торалар. Шәфәҡ бер ситтә.</stage>
          <sp who="#tankabika">
            <speaker>Тәнкәбикә</speaker>
            <p>Аҡһаҡалдарҙың ҡулдарына һыу ҡой ҙа, килен, эшеңде ҡара.</p>
          </sp>
          <stage>Шәфәҡ, тас, ҡомған тотоп, ҡунаҡтарҙың ҡулдарын йыуҙыра.</stage>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Рәхмәт, Байбисә, һыйың тәмле булды. Ризығыңды һәр саҡ шулай киң ҡылһын.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Илмырҙаның йомартлығы ҡороңдо ташлап китмәне, килен, бәрәкәт өҫтөнә бәрәкәт күр. Һин Байбисә генә түгел — бейбисәһең.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Йомартлыҡтан мөлкәт кәмемәй ул. Көн-фәйәкүн. Донъя беҙҙән дә тороп ҡалыр. Ашап-эсеү, эһем, үҙе бер ғүмер ул.
              <stage>(Шәфәҡ һыу ҡойғансы бармаҡтарын ялап ҡуя.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Инде ҡымыҙынан етешегеҙ.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Аштан оло булып булмаҫ, етешербеҙ.
              <stage>(Ҡомһоҙланып ҡымыҙ эсә.)</stage>
              Тамырҙарға таралып китте бөтөнләй.
            </p>
          </sp>
          <stage>Шәфәҡ сыға.</stage>
          <sp who="#tankabika">
            <speaker>Тәнкәбикә</speaker>
            <p>Ырыҫҡол бейгә лә хәбәр иттергәйнем. Ниңәлер килмәй ҡалды.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Ил башының илдә эше булғандыр.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Бей биләмдә йөрөмәҫ.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Килмәҫ бейҙе көтөп булмаҫ.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <stage>(Ҡымыҙ эсә.)</stage>
            <p>Эйе ләбаһа.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Төндәр йоҡлайынса уй уйланым. Бер төрлө лә осона сыға алманым. Һеҙҙән һорай торған оло кәңәшем бар. Ғәҙел хөкөмөгөҙҙө сығарығыҙ, аҡһаҡалдар.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Эйе, Байбисә, донъяң кителеп ҡуйҙы. Әммә үлгән артынан үлеп булмай. Тереләр тере тормош менән көн күрә.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <stage>(Ҡымыҙ эсә.)</stage>
            <p>Ашай-эсә, донъя көтә.
            </p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Үтә өҙгөләнмә, Байбисә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Өҙгөләнеп хәҙер ни ҡылаһың? Донъяны бер яйға һалыу кәрәк.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Бына кәңәшәйек.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Шәфәҡ килен еләк кеүек көйө ирһеҙ ҡалды. Беләһегеҙ, уның өсөн көтөү-көтөү мал түләнем. Аҡъегетем өсөн дә Ырыҫҡолға ҡалым түләнеп бөттө. Инде ни ҡылайым, аҡыл бирегеҙ.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Олатайҙар беҙгә васыят әйтеп, аҡыл биреп, йола ҡалдырған. Шул йоланан уҙып булмаҫ, Байбисә.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Кинйә улың тураһында ла онотмайыҡ әле, килен. Үҫеп, буйға етеп килә кинйәң. Нисә йәштә инде?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бала ғына әле. Ун икеһе яңы тулып килә.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Мин туғыҙҙа еңгә бисә ҡуйынына индем.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Саҡырғас та, ниәтеңде белдем, Байбисә. Бер һинеке генә түгел, бөтә ырыу хәстәре был. Уйлай килдем, уйлай ултырҙым. Бына, ҡорҙаш әйткәнсә, боронғолар кәңәшенә ҡолаҡ һалайыҡ.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ишмырҙаны еңгә бисә ҡуйынына индереп булмай, уның тере ағаһы бар. Йола быны ҡабул итмәйәсәк, ҡарттар.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Уйлай килдем, уйлай ултырҙым. Бында бары бер генә сара ҡала, Байбисә. Шәфәҡ килен Аҡъегеткә яҙған, күрәһең. Ырыҫҡол алған ҡалымды ҡайтарһа, ҡыҙын ана Ҡарағужа тоҡомона бирер. Яусылары ла килеп йөрөнө.</p>
          </sp>
          <stage>Дәрүиш борсолоп китә.</stage>
          <sp who="#tankabika">
            <speaker>Тәнкәбикә</speaker>
            <p>Ҡалымы ҙур, ҡайтара алырмы икән? Бейҙең дә бит малы иҫәпле.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Ҡайтармаһа, Зөбәржәтте кинйәң Ишмырҙаға йәрәштереп, ике туйҙы бергә үткәрерһең. Ашап-эсеп, күңел асып ҡалыр ырыу. Илдә булмаған эш түгел дә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Аҡъегет менән Зөбәржәт бер-береһен үлеп ярата. Ун ете йыл көткән өмөттәрен өҙөү ҡыйын бит әле.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Һөйөшөү ул — шайтан шауҡымы. Бәндәләрҙе аҙҙырып, харам эш эшләтеп, бәлә килтергән шул түгелме ни? Шул. Илдә бының ғибрәттәре бик күп.</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Һиҫкәнеп китә.)</stage>
            <p>Эйе, уныһы шулай.
            </p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Беҙҙең ихтыярҙа түгел, килен, йола шулай ҡуша. Ырыҫҡолдан ҡалым кире ҡайтмаһа, ике улыңды берсә кәләшле итәһең. Әммә Юлмырҙаның хәбәре килеүгә ҡырҡ көн тулғанды көтөү кәрәк.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Был кәңәште доға менән беркетәйек, ҡарттар.</p>
          </sp>
          <sp who="#daruish">
            <speaker>Дәрүиш</speaker>
            <p>Ил ағалары, саҡ ҡына сабыр итегеҙсе. Мосафирҙең дә бер кәлимә һүҙен тыңлағыҙ.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Йә, пәйғәмбәр илсеһе ни әйтер?</p>
          </sp>
          <sp who="#daruish">
            <speaker>Дәрүиш</speaker>
            <p>Уйлап эш итегеҙ, аҡһаҡалдар. Ун икеһе тулмаҫ үҫмер әле никах йәшенә инмәгән. Был — изге ҡанундарға һыя торган эш түгел. Уйлашығыҙ.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Даланың үҙ ҡануны, үу йолаһы бар, Дәрүиш, улар беҙҙең өсөн изгеләр.</p>
          </sp>
          <sp who="#daruish">
            <speaker>Дәрүиш</speaker>
            <p>Юҡ, юҡ, уҙамандар, һеҙ пәйғәмбәргә хилаф эш эшләйһегеҙ. Шәфәҡтең, тәңребеҙгә иман килтереп, гонаһһыҙ йән булып, тол йәшәүе ырыуығыҙға бәрәкәт кенә арттырыр, — уйлашығыҙ.</p>
          </sp>
          <stage>Ҡарттарҙа икеләнеү һиҙелә.</stage>
          <sp who="#tankabika">
            <speaker>Тәнкәбикә</speaker>
            <p>Дәрүиш, бәлки, хаҡ һөйләйҙер, аҡһаҡалдар. Хөкөм сығарырға ашыҡмағыҙ.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Юҡ, Байбисә, барыбыҙҙан да оло йолабыҙ бар. Беҙ донъяла байтаҡ йәшәгән ҡарттарбыҙ — күпте күрҙек. Әммә йола боҙған әҙәмдәрҙең игелек күргәнен күргәнебеҙ юҡ әле.</p>
          </sp>
          <sp who="#daruish">
            <speaker>Дәрүиш</speaker>
            <p>Өҫтөгөҙгә олуғ гөнаһ алаһығыҙ, ҡарттар.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Бына, кем әйткәнсә, беҙҙән оло ил йолаһы бар. Беҙ бары ул ҡушҡанды ғына башҡарабыҙ.</p>
          </sp>
          <sp who="#daruish">
            <speaker>Дәрүиш</speaker>
            <p>Пәйгәмбәр зыяратының изге ташы менән ант итеп әйтәм — хөкөмөгөҙ хата.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Пәйғәмбәрҙең зыяраты, Дәрүиш, беҙҙән алыҫ, тәүбә, тәүбә, беҙ хөр далала йәшәйбеҙ, уның үҙ хөкөмө бар. Иманыбыҙ һеҙҙеңсә булһа ла, инаныуыбыҙ үҙебеҙсә.</p>
          </sp>
          <sp who="#daruish">
            <speaker>Дәрүиш</speaker>
            <p>Әле булһа ҡырағайҙар һеҙ! Ҡанундарығыҙ ҙа, ҡырағай. Һеҙгә иман һеңмәй.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Беҙҙе былай кәмһетергә берәүгә лә юл ҡуймайбыҙ, Дәрүиш! Хатта һиңә лә...</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Әйҙәгеҙ, ҡарттар, доға ҡылып, һүҙҙе теүәлләйек.</p>
          </sp>
          <stage>Дәрүиштән башҡалары доға ҡыла.</stage>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Ярай, килен, беҙ ҡуҙғалышайыҡ инде. Һый-хөрмәтең өсөн рәхмәт, дәүләттәрең артһын.</p>
          </sp>
          <stage>Тора башлайҙар.</stage>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <stage>(Ҡымыҙ эсә.)</stage>
            <p>Беҙҙең ашыға торған заманыбыҙ уҙған да... Табын ташлап китеү килешерме?
            </p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Килешер! Әйҙә, әйҙә, ҡуҙғалайыҡ.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Оло башығыҙҙы кесе итеп килдегеҙ, олатайҙар. Сауабығыҙ артһын, аяҡ-ҡулдарығыҙ һыҙлауһыҙ булһын.</p>
          </sp>
          <stage>Китәләр. Тәнкәбикә оҙата сыға.</stage>
          <sp who="#daruish">
            <speaker>Дәрүиш</speaker>
            <p>Ҡәһәр һуҡҡыры! Юҡ! Барыбер мин тигәнсә булыр. Тәнкәбикә минең ус төбөмдә. Теләһәм — асам, теләһәм — йомам.
              <stage>(Усын бер асып, бер йома.)</stage>
            </p>
          </sp>
          <stage>Тәнкәбикә урап инә.</stage>
          <sp who="#tankabika">
            <speaker>Тәнкәбикә</speaker>
            <p>Һүҙең йыҡҡан өсөн рәнйемә, Дәрүиш. Һин беҙҙең ғөрөф-ғәҙәттәрҙе белеп бөтөрмәйһең. Үҙемә лә, йөрәгемде һурып алған кеүек, ауыр был ҡарарға килеү. Нисә күҙҙән ҡанлы йәштәр ағасаҡ. Әммә йола беҙҙең өсөн барынан да өҫтөн. Һин белмәйһең шул...</p>
          </sp>
          <sp who="#daruish">
            <speaker>Дәрүиш</speaker>
            <p>Һеҙҙең ҡырағай йолаларығыҙҙы белмәйем, Байбисә. Уныһы дөрөҫ. Әммә мин үҙемә нимә кәрәген беләм.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Теләгеңде әйт, мосафир, бары үтәлер.</p>
          </sp>
          <sp who="#daruish">
            <speaker>Дәрүиш</speaker>
            <p>Вәғәҙәңде улай еңел бирмә, Байбисә. Ахыры ауырға тура килмәһен.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ниндәйҙер шомло һүҙҙәр һөйләйһең, ҡунаҡ. Ҡылыҡтарың да үтә сәйер. Сит донъя кешеһе һин беҙгә.</p>
          </sp>
          <sp who="#daruish">
            <speaker>Дәрүиш</speaker>
            <p>Ҡырҡ йыл ошо юлда йөрөп йонсоном мин, Байбисә. Был ҡулдарымдың мосафир таяғынан башҡа нәмә тотҡаны юҡ. Унда ла бит йылы ҡан йүгерә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Торған һайын һүҙең сәйерерәк. Уны ниңә миңә һөйләйһең?</p>
          </sp>
          <sp who="#daruish">
            <speaker>Дәрүиш</speaker>
            <p>Һөйләр кешем бер һин булған өсөн.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бәндәләрҙе яҙмыш йөрөтә, Дәрүиш. Һине беҙгә ул килтерҙе, ул уҡ алып китер.</p>
          </sp>
          <sp who="#daruish">
            <speaker>Дәрүиш</speaker>
            <p>Минең дә ашығыр заманым үтеп бара, Байбисә...</p>
          </sp>
          <stage>Тышта тояҡ тауышы ишетелә. Кемдер аттан һикереп төшә.</stage>
          <sp who="#tankabika">
            <speaker>Тәнкәбикә</speaker>
            <p>Кемдер аттан һикереп төштө. Аты үтә ярһыған. Алыҫ юлдан сапҡан һыбай булыр.</p>
          </sp>
          <stage>Ырыҫҡол инә. Байбисә ҡаршыға бер нисә аҙым атлай.</stage>
          <sp who="#yrythqol">
            <speaker>Ырыҫҡол</speaker>
            <p>Йорт-ерең, мал-тыуарың имен булһын, Байбисә. Әссәләмәғәләйкүм, Дәрүиш!</p>
          </sp>
          <sp who="#daruish">
            <speaker>Дәрүиш</speaker>
            <p>Вәғәләйкүмәссәләм, бей!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Шулай булһын, Ырыҫҡол бей. Әйҙә, түремдән уҙ. Килмәүеңә аптырап, әллә үҙем барайыммы, тип тора инем әле.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Сапҡының килгәндә, һунарҙа инем. Хәбәр еткәс, кире боролоп ҡайттым. Аҡһаҡалдар таралышҡан икән.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Оҙаҡ көттөләр шул.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Йә, ултырып доға ҡылайыҡ.</p>
          </sp>
          <stage>Доға ҡылалар.</stage>
          <sp who="#tankabika">
            <speaker>Тәнкәбикә</speaker>
            <p>Һунар шәп булдымы, Ырыҫҡол бей?</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Юҡ, Байбисә, кейек йонсоу быйыл. Ике һуйыр алдым ни бары. Йылдар ауыр килер, ахыры.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Хәйерлегә булһын.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Аҡһаҡалдар ни хөкөмгә килде, Байбисә?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Шул, йоланан уҙып улар ни әйтһен. Аҡъегет өсөн йортта — төшкән килен бар. Алған ҡалымды теүәл ҡайтарһаң, Зөбәржәткә йәнә үҙең хужа. Ҡайтармаһаң, етеп килгән кинйә улым бар.
              <stage>(Бей алдына ҡымыҙ ҡойоп ҡуя.)</stage>
              Ҡымыҙынан рәхим ит, бей, итенә өлгөрә алмай ҡалдың.
            </p>
          </sp>
          <sp who="#yrythqol">
            <speaker>Ырыҫҡол</speaker>
            <p>Мин үҙем дә шуға ашығып килдем, Байбисә. Зөбәржәткә яусы килгән ер ҙә бар. Ҡарағужа ҡуймаҫ, ныҡыш бәндә, тағы ебәрер. Туғанлашырға насип булмағандыр, күрәһең.</p>
          </sp>
          <sp who="#daruish">
            <speaker>Дәрүиш</speaker>
            <p>Мал-мал тиһегеҙ ҙә балаларығыҙҙы онотаһығыҙ, Ырыҫҡол бей.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Уныһы, Дәрүиш, һинең ҡайғың түгел. Шулай, Байбисә, бар малыңды кире ҡыуҙырырмын. Бары ла иҫәпле.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Әүәл йылдарҙа биргәндәрҙең үрсемен дә берәм-берәм һанап ҡайтарырһың.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Бына һөйләшәйек. Үрсемен күпме һорайһыңдыр?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бүтән кеше булһа, бермә-бер тип әйтер инем, һинең бейлек дәрәжәңде лә мал иҫәбенә индереп, ике башҡа бер баш булһа, күнермен. Бер аҡһаҡ бәрәс тулмаһа ла, риза түгелмен.</p>
          </sp>
          <sp who="#yrythqol">
            <speaker>Ырыҫҡол</speaker>
            <stage>(Һикереп тора.)</stage>
            <p>Һин самалап һөйлә, Байбисә! Бейлек дәрәжәмде мал иҫәбенә индереп, минең исемемде хурлайһың.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡуй, ярһыма, Ырыҫҡол бей, үҙең дә иҫән, дәрәжәң дә иҫән, шуға күрә генә мал иҫәбенә индерәм.</p>
          </sp>
          <sp who="#yrythqol">
            <speaker>Ырыҫҡол</speaker>
            <stage>(Ниҙер хәтерләп.)</stage>
            <p>Ярай, Байбисә, бурысыңды ҡайтарҙың был йәһәттән. Минең шаян һүҙҙәремде ысынға алғанһың икән теге саҡта.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Шулай, Ырыҫҡол, бейлек ғүмерлек булһа ла, ғүмер мәңгелек түгел. Ә тегендә бөтә бәндә тигеҙ.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Ай-һай, кенәсел дә икәнһең.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Хөрмәтенә күрә доғаһы, бей.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Үрсем һорап, мине тереләй талайһың бит, былай булғас.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Хәләл малымды һиңә харам итеп ҡалдыра алмайым.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Ул замандан бирле нисәмә йот үтте. Күпме мал ҡырылды. Шулай булғас, ниндәй үрсем торһон? Һин мине бөтөнләй хафаға һалдың.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Дөрөҫ, бей. Йоттар булды. Әммә, үҙең яҡшы беләһең, ҡалым малына йот ҡағылмай, үҙ малыңды ғына ҡыра.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Ырыҫҡол бей тигән атым бар. Һүҙ әрәм итеп, ваҡлашып тормам. Тейерен генә һора.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Мин тейерен әйттем.</p>
          </sp>
          <sp who="#daruish">
            <speaker>Дәрүиш</speaker>
            <p>Байбисәнең нәфсеһе былай ҙа ҙур түгел, бей. Артыҡ һораһа ла форсаты бар.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Һин дин әһеле, Дәрүиш, — донъя мәшәҡәттәренән алыҫ кеше. Ҡыҫылмағанда ла зарар булмаҫ.</p>
          </sp>
          <sp who="#daruish">
            <speaker>Дәрүиш</speaker>
            <p>Ихтыярығыҙҙа, бей.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ярай,
              <stage>(Баҫым яһап.)</stage>
              минең ихласлығымды бел, — бишкә берҙе өҫтәһәң, ҡабул итермен.
            </p>
          </sp>
          <sp who="#yrythqol">
            <speaker>Ырыҫҡол</speaker>
            <p>Унға берҙе ал да бәхилләшәйек.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бей һүҙе түгел, бисә һүҙе был.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Ярай, еңдең мине, Байбисә. Малым ҡиммәт түгел, ихтыярым ҡиммәт. Бишкә берҙе ҡушып, ҡыуып килтерерҙәр. Хуш, Байбисә, тар һуҡмаҡта осрашырға насип булмаһын һинең менән. Ҡыҙым һинең ырыуыңдан кире ҡайтыуына үтә ризамын.</p>
          </sp>
          <stage>Ҡапыл боропоп китмәксе итә. Тышта йәнә ат килеп туҡтай. Бөйөрөн тотоп, Сапҡын килеп инә.</stage>
          <sp who="#sapqyn">
            <speaker>Сапҡын</speaker>
            <p>Яман хәбәр, бейем, яман хәбәр!
              <stage>(Ауыр тын ала.)</stage>
              Бөйөрөмә уҡ тейҙе.
            </p>
          </sp>
          <sp who="#yrythqol">
            <speaker>Ырыҫҡол</speaker>
            <p>Бөйөрөңдө ҡуй, хәбәреңде һөйлә.</p>
          </sp>
          <sp who="#sapqyn">
            <speaker>Сапҡын</speaker>
            <p>Үткән төндә алыҫ көтөүҙәргә ҡара болот төҫлө яу ябырылды. Ҡарағужа кешеләре барымтаға килгән шулай. Бөтә малды ҡыуып алып киттеләр.</p>
          </sp>
          <sp who="#yrythqol">
            <speaker>Ырыҫҡол</speaker>
            <stage>(Сапҡынға ҡамсы менән һуға.)</stage>
            <p>Ә һеҙ нимә ҡарап торҙоғоҙ? Ҡурҡаҡтар!
              <stage>(Тағы һуға.)</stage>
            </p>
          </sp>
          <sp who="#sapqyn">
            <speaker>Сапҡын</speaker>
            <stage>(Бөгөлөп төшә.)</stage>
            <p>Беҙ төн буйы һуғышып ҡыуа барҙыҡ. Бөтә көтөүселәр үлеп ҡалды. Бер мин генә, ятып һушым йыйғас, йәйләүгә саптым. Эсемә ҡан һауҙы. Хәлем бөтә.
            </p>
          </sp>
          <sp who="#yrythqol">
            <speaker>Ырыҫҡол</speaker>
            <p>Ҡарағужа яман юлға баҫҡан. Барымтаға ҡаршы хәҙер ҡанлы үс — ҡарымта көтһөн — мин Ырыҫҡол беймен!
              <stage>(Ҡамсы һелтәй.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡарымтаһы әле ҡар яуғанда. Малһыҙ ҡалып бөлдөң түгелме, бей?</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Бөлдөм, бөлдөм! Күңелең булһын, Байбисә, ҡыуан!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ни эшләп ҡыуанайым, ти; минең малым да бит шунда китте.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Малың китһә, һиңә килен ҡалды. Ә минең малым да, ҡыҙым да ҡалманы. Ах, аяуһыҙ мөртәт Ҡарағужа! Тамсы-тамсы ҡаныңды ҡоймаһам, Ырыҫҡол бей тигән атым ҡороһон, барса затым ҡороһон!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Былай булғас, Ырыҫҡол бей, туғанлашмай башҡа сарабыҙ юҡ.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Һин теләгәнсә булды барыһы ла. Тағы еңдең, Байбисә.</p>
          </sp>
          <sp who="#daruish">
            <speaker>Дәрүиш</speaker>
            <stage>(Үҙалдына.)</stage>
            <p>Тимәк, әле уйын дауам итә.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Иманым камил, Зөбәржәтте үҙ ырыуымдан ебәргем килмәгәйне. Күңелем риза.</p>
          </sp>
          <sp who="#yrythqol">
            <speaker>Ырыҫҡол</speaker>
            <stage>(Сапҡынға.)</stage>
            <p>Тиҙерәк барып атыңа мен. Халыҡ йыйып, ҡыуа сығырбыҙ.Бәлки, баҫтырып та өлгөрөрбөҙ. Йәһәтерәк ҡуҙғал, тимен һиңә!
            </p>
          </sp>
          <stage>Сапҡын саҡ атлап сығып китә.</stage>
          <sp who="#tankabika">
            <speaker>Тәнкәбикә</speaker>
            <p>Аҡ юл телән ҡалам.</p>
          </sp>
          <sp who="#yrythqol">
            <speaker>Ырыҫҡол</speaker>
            <p>Амин! Хуш, Байбисә. Фати-хаңды бирсе, Дәрүиш.</p>
          </sp>
          <sp who="#daruish">
            <speaker>Дәрүиш</speaker>
            <p>Доға ҡылып, теләк теләрмен.
              <stage>(Аҫтыртын йылмая.)</stage>
            </p>
          </sp>
          <stage>Ырыҫҡол китә.</stage>
          <sp who="#tankabika">
            <speaker>Тәнкәбикә</speaker>
            <p>Баҫтырырһың инде далалағы елде! Бәлә ағас башынан йөрөмәй, әҙәм башынан йөрөй, Ырыҫҡол бей.</p>
          </sp>
          <sp who="#daruish">
            <speaker>Дәрүиш</speaker>
            <p>Бына тағы икәү генә тороп ҡалдыҡ, Байбисә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Форсат булһа, яңғыҙ ҡалыр инем, Дәрүиш. Уйҙарымдың осона сыҡҡым килә.</p>
          </sp>
          <sp who="#daruish">
            <speaker>Дәрүиш</speaker>
            <p>Мин ашыҡмайым, уйла. Әммә уйың төптө дөрөҫ түгел. Аҡъегет менән Зөбәржәтте айырып, ирең васыятына хыянат итәһең.
              <stage>(Башын эйеп сығып китә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ни эшләп һуң был Дәрүиш гел бер яҡты ҡайыра? Беҙҙең мәшәҡәттә уның ни эше бар? Әллә ысынлап та Илмырҙаның васыятына хилафлыҡ эшләйбеҙме? Был бәләләр килерен ул белгәнме ни? Уртаға һуҡҡан йылан кеүек, өҙгөләнә йәнем... Ни ҡылайым?</p>
          </sp>
          <stage>Пауза.</stage>
          <stage>Диуана йүгереп инә.</stage>
          <sp who="#diuana">
            <speaker>Диуана</speaker>
            <p>Байбисә апай, Байбисә апай! Талҡыуаҡҡа еткәс тә, Ырыҫҡол бейҙең аты йығылып үлде. Бына шулай төкмәс-төкмәс, тәкмәс-төкмәс ҡолап китте теге.
              <stage>(Тәкмәсләп күрһәтә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Бей иҫәнме?</p>
          </sp>
          <sp who="#diuana">
            <speaker>Диуана</speaker>
            <p>Шунда уҡ һикереп торҙо. Ялсығол уға беҙҙең ҡола юртаҡты тотоп килтерҙе.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Улай имен ҡотолғас, ярай, бик һәйбәт.</p>
          </sp>
          <sp who="#diuana">
            <speaker>Диуана</speaker>
            <p>Бейҙең кәпәсе әллә ҡайҙа тәгәрәп китте. Кәпәсһеҙ башында бынау саҡлы
              <stage>(Йоҙроғон күрһәтә.)</stage>
              ороһо бар.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Яныма килсе, Диуана.</p>
          </sp>
          <stage>Диуана Тәнкәбикә эргәһенә килә.Тәнкәбикә уяың башынан һыйпай.</stage>
          <sp who="#diuana">
            <speaker>Диуана</speaker>
            <p>Һин сәсемдән һөйһәң, шундай рәхәт була.
              <stage>(Көлә.)</stage>
              Гел шулай мине һөйөп кенә тор, йәме, Байбисә.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Гөнаһһыҙ йән эйәһе бит һин, Диуана. Һиңә ҡағылһам, үҙемдең дә күңелем йомшарып китә.</p>
          </sp>
          <sp who="#diuana">
            <speaker>Диуана</speaker>
            <p>Ә минең илайһым килә лә ҡуя. Тик иламайым ғына. Мин илаһам, һиңә ҡыйын була.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Илама, Диуана. Миңә былай ҙа бик ҡыйын.
              <stage>(Башынан һыйпай.)</stage>
            </p>
          </sp>
          <sp who="#diuana">
            <speaker>Диуана</speaker>
            <stage>(Һуҙып.)</stage>
            <p>иңә рәхәт. Ишмырҙаны ла шулай ярат, йәме.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Донъяларыбыҙ сыуалды, Диуанам, бик сыуалды. Ниҙәр ҡылырға ла зиһенем етмәй.</p>
          </sp>
          <sp who="#diuana">
            <speaker>Диуана</speaker>
            <p>Һинең менән икәү генә бүтән йәйләүгә күсәйек тә китәйек. Ишмырҙаны ла алайыҡ йәнә. Әйҙә, Шәфәҡ тә барһын. Аҡъегет менән Зөбәржәтте лә ҡалдырмайыҡ. Икеһенә генә уларҙың ҡыйын булыр юғиһә. Ялсығол да һәйбәт, уны ла алырбыҙ. Дәрүиш ана Ырыҫҡол йәйләүенә китһен.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин тигәнсә генә ҡотолоп булһа икән. Күрер ҡазаларыбыҙ бында тороп ҡалмаҫ шул. Улар ҙа эйәреп барыр.</p>
          </sp>
          <sp who="#diuana">
            <speaker>Диуана</speaker>
            <stage>(Онотолоп.)</stage>
            <p>Йәнә Ялбырғолаҡты ла алайыҡ. Юғиһә, ҡалған һөйәкте кем кимерер?..
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ярай.
              <stage>(Яҡ-яғына ҡарана.)</stage>
              Ана, ҡойоп ҡымыҙ эс.
            </p>
          </sp>
          <sp who="#diuana">
            <speaker>Диуана</speaker>
            <stage>(Ҡымыҙ ҡоя.)</stage>
            <p>Аҡъегеттәр аҡ тирмә әргәһендә уйын ҡорған булған.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Көн шулай кисләнеме ни?</p>
          </sp>
          <sp who="#diuana">
            <speaker>Диуана</speaker>
            <p>Ҡояш Тәкүлгән ҡаяға килеп төртөлдө. Әле ҡая башында эленеп тора.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Барсы, Аҡъегетте бында саҡырып килтер. Зөбәржәт тә әле китмәгәндер.</p>
          </sp>
          <sp who="#diuana">
            <speaker>Диуана</speaker>
            <p>Шәфәҡ әйтте уға, бөгөн ҡайтмаҫһың, тине, минең ҡунағым булырһың, тине. Шәфәҡ әйтте.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Шәфәҡ менән Ишмырҙаны ла саҡыр.</p>
          </sp>
          <sp who="#diuana">
            <speaker>Диуана</speaker>
            <p>Ырғып сабайыммы, юртып ҡына барайыммы, Байбисә?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юртып ҡына бар.</p>
          </sp>
          <sp who="#diuana">
            <speaker>Диуана</speaker>
            <p>Ярай.
              <stage>(Китә.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Рухыма ныҡлыҡ бир, хоҙайым, ихтыяр бир, күңелемдәге ҡаушау, икеләнеүҙәрҙе алып ташла. Хөкөм ҡаты, әммә уны мин түтел, яҙмыш үҙе алдан сығарған.</p>
          </sp>
          <stage>Дәрүиш инә.</stage>
          <sp who="#daruish">
            <speaker>Дәрүиш</speaker>
            <p>Кисер мине, Байбисә. Далаға сығып ғибәҙәт ҡылайым тигәйнем. Бәлки, һуңғы ғибәҙәтем булыр. Тиҫбем бында ҡалған. Шуны ғына алып китәйемсе.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ал. Әле балаларҙы саҡырттым. Аулаҡ саҡта, аҡһаҡалдарҙың хөкөмөн еткерәйем тигәйнем.</p>
          </sp>
          <sp who="#daruish">
            <speaker>Дәрүиш</speaker>
            <p>Төшөнәм, Байбисә. Ҡамасауым теймәҫ. Әммә һуңыраҡ һиңә һуғылмайса тәҡәтем юҡ. Әйтер һүҙем йөрәгемде өйкәй, тынғы бирмәй.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бәлки, иртән, хәйерлерәк мәлдә килерһең.</p>
          </sp>
          <sp who="#daruish">
            <speaker>Дәрүиш</speaker>
            <p>Минең иртән түгел, кис һөйләшә торған һүҙем бар.
              <stage>(Башын эйеп сыға.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Торған һайын шомландыра был Дәрүиш...</p>
          </sp>
          <stage>Аҡъегет менән Зөбәржәт инә. Шаттар.</stage>
          <sp who="#aqjeget">
            <speaker>Aҡъегет</speaker>
            <p>Әсәй! Һин саҡырҙыңмы беҙҙе? Диуана килеп шулай һөрәнләне.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Эйе. Ағайыңдың үле хәбәре килеүенә ҡырҡ көн тулмаған. Нисек күңелегеҙ төшә шул уйынға?</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙ бит былай ғына, әсәй, эс бошҡандан ғына.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Ағаһына арнап Аҡъегет бөгөн йыр сығарҙы. Күңеле бойоҡ уның. Был моңһоҙ икән тип уйлама, Байбисә.</p>
          </sp>
          <sp who="#aqjeget">
            <speaker>Aҡъегет</speaker>
            <lg>
              <l>Ағайым ҡайғыһы мине аяғымдан йыға, әсәй.</l>
              <l>Шыбырҙап ҡына яуған ямғыр, тимә, </l>
              <l>Күҙ йәштәрем ҡойола, ағайым, </l>
              <l>Ямғыр һыуы йыуған ҡара ярҙай, </l>
              <l>Йөрәккәйем уйыла, ағайым...</l>
            </lg>
          </sp>
          <sp who="#tankabika">
            <speaker>Тәнкәбикә</speaker>
            <p>Етер, улым, бауырымды телгеләмә. Барыбыҙҙың да өмөт-шатлыҡтарыбыҙҙы үҙе менән ҡара гүргә алып китте Юлмырҙа. Эй Юлмырҙа, Юлмырҙа!!</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Ҡаушап.)</stage>
            <p>Улай тимә, әсәй. Алда беҙҙең башланмаған ғүмеребеҙ бар. Ғүмер булғас, шатлығы ла булыр. Бөтөнләйгә өмөт өҙмәйек.
            </p>
          </sp>
          <stage>Ишмырҙа йүгереп инә.</stage>
          <sp who="#ishmyrdha">
            <speaker>Ишмырҙа</speaker>
            <p>Әсәй, әсәй! Ҡуйсы Бәймәт минән һорай, кәләш алғас, уны ни эшләтәһең, ти? Минме, минме, — уны ҡамсы менән ярам, тинем. Дөрөҫ әйткәнменме, әсәй?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Дөрөҫ түгел! Иҫәр һүҙ һөйләйһең. Ҡамсы менән кәләш ярғанды ҡайҙа күргәнең бар?</p>
          </sp>
          <sp who="#ishmyrdha">
            <speaker>Ишмырҙа</speaker>
            <p>Анау ҡылый Йылҡыбай кәләшен көн дә яра.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡанһыҙҙыр ул.</p>
          </sp>
          <stage>Шәфәҡ, уның артынан Диуана инә.</stage>
          <sp who="#shafaq">
            <speaker>Шәфәҡ</speaker>
            <p>Саҡырыуың хата түгелдер, ҡәйнәм?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Түгел. Йәгеҙ, ултырышығыҙ. Һин, Диуана, тыңлап ҡына тор.</p>
          </sp>
          <sp who="#diuana">
            <speaker>Диуана</speaker>
            <p>Ярар, Байбисә.</p>
          </sp>
          <sp who="#aqjeget">
            <speaker>Aҡъегет</speaker>
            <p>Кискә ҡаршы йыйҙың беҙҙе, әсәй, әйтер һүҙең яҡшы була күрһен.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Алдан әйтеп ҡуям — төнгә ҡаршы имен хәбәр көтмәгеҙ.</p>
          </sp>
          <stage>Бөтәһе лә борсола.</stage>
          <sp who="#shafaq">
            <speaker>Шәфәҡ</speaker>
            <stage>(Үҙалдына.)</stage>
            <p>Уйлағандарым алдарыма ғына килмәһен...
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ни тип башларға ла аптырайым. Шулай. Бая аҡһаҡалдарҙы — ырыуыбыҙҙың күркен йыйып, кәңәш һораным. Ырыҫҡол бей ҙә бында булып китте. Донъябыҙҙың бер яйына сығыу кәрәк. Аҡһаҡалдар боронғолар васыятына тоғро хөкөм сығарҙы.</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Һикереп тора.)</stage>
            <p>Ниндәй хөкөм ул, әсәй? Беҙҙең сығыр хөкөмөбөҙ сыҡҡан.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Беҙҙең хөкөмөбөҙ ҙә, хакимебеҙ ҙә быуындан-быуынға күсеп килгән йола, балам. Унан уҙып һис ни ҡыла алмайбыҙ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Нимә булды, әсәй? Йәнде ыҙалама, тиҙерәк әйт!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ағайың Юлмырҙа үлеп ҡалғас, донъябыҙҙың аҫты өҫкә килде. Көткән өмөттәребеҙ өҙөлөп ҡалды. Аҡһаҡалдар, йолабыҙҙы раҫлап, шуны әйттеләр: Аҡъегет, һиңә Шәфәҡ яҙған икән, ә һиңә, Ишмырҙа — Зөбәржәт. Ағайың хәбәренә ҡырҡ көн тулғас, туй яһарбыҙ.</p>
          </sp>
          <stage>Ҡаушап ҡалалар.</stage>
          <sp who="#ishmyrdha">
            <speaker>Ишмырҙа</speaker>
            <p>Миңә кәләш кәрәкмәй, әсәй! Бая бит мин юрамал ғына әйттем. Диуанаға ана кәләш кәрәк. Миңә кәләш кәрәкмәй, кәрәкмәй, кәрәкмәй!
              <stage>(Тирмәнән сығып йүгерә.)</stage>
            </p>
          </sp>
          <sp who="#diuana">
            <speaker>Диуана</speaker>
            <p>Ҡуй, ҡуй, Байбисә, миңә кәләш кәрәкмәй! Кәләш алһам, миңә яҙыҡ була. Ҡуй, Байбисә, ҡуй, ҡуй. Ана икеһен дә Аҡъегеткә бир.
              <stage>(Арты менән шыуып, тирмәнән сыға.)</stage>
            </p>
          </sp>
          <stage>Зөбәржәт менән Аҡъегет һаман аңына килә алмай тора.</stage>
          <sp who="#shafaq">
            <speaker>Шәфәҡ</speaker>
            <p>Теләһәң аҫ, теләһәң киҫ, ҡәйнәм, ғүмерлек был яфаларға һалма мине. Саҡ эленеп торған көҙгө япраҡ кеүек кенәмен. Теймә миңә, үҙем тиҙ үк өҙөлөп төшөрмөн. Тағы өс кешенең күҙ йәштәренә сәбәпсе итмә мине, әсәкәйем!
              <stage>(Быуылып илай.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <stage>(Ҡысҡырып көлөп ебәрә.)</stage>
            <p>Ҡаянан-ҡаяға һикереп йөрөгән ҡоралайға бойороҡ биреү менән бәрәбәр был, әсәй.
              <stage>(Көлә.)</stage>
              Бойороп түгел, уны атып ҡына алырға мөмкин. Беҙгә атырға һинең ҡулың бармаҫ. Йәндәребеҙ беҙҙең ҡушылып үҫкән. Һеҙ уларҙы үҙегеҙ ҡуштығыҙ. Ә, беләм, әсәй, һин был һүҙҙәрҙе беҙҙе һынар өсөн генә әйтәһең.
            </p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ғүмер буйы ҡолоң, олторағың булырға әҙермен, Байбисә, тик айырма мине Аҡъегеттән!</p>
          </sp>
          <sp who="#aqjeget">
            <speaker>Aҡъегет</speaker>
            <p>Улай тимә, Зөбәржәт, беҙ ҡол булып түгел, хөр булып йәшәргә килгәнбеҙ. Атайым бит үҙе: «Хөрлөк — бәхет», — ти торғайны. Ниңә өндәшмәйһең, әсәй? Әйт инде, әйт, һеҙҙе һынайым, тиң.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һеҙ һыналған, һынап тораһы юҡ. Күктәгеләр ихтыярын алдан белмәйенсә, ашыҡҡанбыҙ икән, балалар. Тәҡдир беҙ тигәнсә түгел икән.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Тәнкәбикәнең аяғына йығыла.)</stage>
            <p>Беҙҙең тәҡдиребеҙ — һин, Байбисә. Ни ҡылһаң да, үҙ иркеңдә. Айырма беҙҙе!
              <stage>(Илай.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <stage>(Зөбәржәттең ҡулынан тота.)</stage>
            <p>Теҙләнеп ялбарырға беҙҙең ни ғәйебебеҙ бар? Тор, Зөбәржәт! Беҙ тыуғас та ҡауышҡанбыҙ, айырһа ла ҡара гүр генә айыра алыр беҙҙе.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Тәңренең ҡөҙрәте сикһеҙ икән.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Улай булғас, ниңә яҡшылыҡҡа түгел, яманлыҡҡа ғына сикһеҙ ул?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Тәүбә, тәүбә, тиген. Яҙыҡ һүҙ һөйләйһең, Зөбәржәт!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ҡушылып ҡына үҫкән ике талды тамырынан ҡырҡып алыу яҙыҡ түгелме ни, Байбисә? Беҙҙең күҙ йәштәребеҙ һинең бауырыңа ҡара ҡан булып һарылыр бит, Байбисә.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әсәй! Әгәр беҙҙе был ҡайғыға һалыуың хаҡ булһа, хәләл һөткәйҙәрең харам булыр. Юҡ, юҡ, әсәй! Аяҡ-ҡулдарыбыҙға тимер бығауҙар һалығыҙ, тик күңелдәребеҙҙе азат ҡалдырығыҙ!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Тулҡын дулап ҡына ярҙан сыға алмай, улым. Ярға һуғылып, кире ҡайта. Яҙмыш йылғаһының ярҙары бейек, тешле. Уны әле һикереп сыҡҡан әҙәм юҡ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ә бына беҙ һикереп сығасаҡбыҙ!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Бөтәһе лә һинең иркеңдә, Байбисә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Мин тәңре ҡоло, йола ҡоло. Минең иркем юҡ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ах, шул ҡоллоҡ! Бәндә — бәндә ҡоло, ҡанун ҡоло, йола ҡоло. Ҡол, ҡол, ҡол! Үҙҙәренә ҡанун яһайҙар ҙа, шул ҡанундың ҡоло булалар. Беҙ бит мәйет түгел, әсәй, тере кешеләр. Ниңә һәр бер тере йәнде ҡанун ҡәберенә тығырға? Беләм, йола ҡуша — Шәфәҡ менән миңә ҡауышырға. Ул да, мин дә быға риза түгел. Ут менән һыу нисек ҡауышһын?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Беҙҙең теләк түгел, күктәгенең ирке.</p>
          </sp>
          <sp who="#shafaq">
            <speaker>Шәфәҡ</speaker>
            <p>Зарҙарыбыҙ ниңә уға барып етмәй? Шундай алыҫ микән ни? Барса ҡолон ниңә тиң күрмәй ул?</p>
          </sp>
          <sp who="#aqjeget">
            <speaker>Aҡъегет</speaker>
            <p>Алла ҡоло булыу, еңгәм, әле бер хәл. Үҙ-үҙебеҙгә әле беҙ ҡол булып йәшәйбеҙ. Мин табынған Аҡман сәсән әйткән:</p>
            <lg>
              <l>Ҡолдар булыу яман түгел,</l>
              <l>ҡоллоҡ яман.</l>
              <l>Еребеҙҙә ҡолдар бөтөр</l>
              <l>берәй заман.</l>
              <l>Ҡолдар бөтөр. Рухыбыҙға</l>
              <l>батша булып,</l>
              <l>Йән түрендә тәхет табыр</l>
              <l>ҡоллоҡ һаман.</l>
              <l>Рухтарҙы шул бахыр иткән</l>
              <l>ҡоллоҡ яман.</l>
            </lg>
          </sp>
          <sp who="#tankabika">
            <speaker>Тәнкәбикә</speaker>
            <p>Аҡман сәсәнде илдән ҡыуҙылар, шуны ла онотма.</p>
          </sp>
          <sp who="#aqjeget">
            <speaker>Aҡъегет</speaker>
            <p>Уның йырын да, рухын да илдән ҡыуа алманылар барыбер.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ырыу уға ләғнәт уҡыны.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ул ырыуға үҙе ләғнәт уҡып китте.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Мин илле йыл йәшәп, күпте күрҙем. Йолаларҙы һанға һанамаған берәүҙең дә әле һәләкәттән ҡотолғаны юҡ. Эйе, быны мин бик яҡшы беләм. Бар теләгем — һеҙҙе шунан аралау.</p>
          </sp>
          <sp who="#aqjeget">
            <speaker>Aҡъегет</speaker>
            <p>Аралама, әсәй. Беҙҙе айырыу үҙе һәләкәт буласаҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Эсемдәге йәнем саҡ-саҡ быҫҡып яна. Юлмырҙа хаҡына ҡалдыр мине, ҡәйнәм! Үҙем янып, үҙем генә һүнәйем. Ҡалдыр мине, ҡәйнәм!</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Ҡаты.)</stage>
            <p>Һүҙең, килен, үтә күбәйҙе. Сығырыңдан сыҡма. Ырыу һине көтөү-көтөү мал биреп алды. Һиңә ырыу хужа. Юлмырҙа менән һөйөшөп ҡауыштығыҙ. Шуға күрә бәхетең булманы. Мөхәббәт ул кешеләрҙе шулай зарлы итә.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Зарлы итһә лә, моңло итһә лә, барыбер татлы ул.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Етте! Хисап көнөндә һеҙҙең өсөн мин яуап бирәсәкмен. Күңелемдә икеле уй юҡ. Аҡһаҡалдар ҡалай әйткән, шулай булыр. Иләҫ күңел боларыр ҙа йәнә баҫылыр.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Күтәрелеп Аҡъегеткә ҡарай.)</stage>
            <p>Йә хоҙайым, ни был, Аҡъегет? Ике сикә сәсең ағарған!
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Рәхмәт, әсәй, ошо мәлдә мине утыҙ йәшкә олоғайттың. Йөрәгемә аҡыл индерҙең. Хәҙер инде егет булып түгел, ир уртаһы булып әйтәм: Зөбәржәтһеҙ бер көн йәшәй алмаясаҡмын. Йәнебеҙ ҙә, тәнебеҙ тә бергә буласаҡ. Ҡарғау түгел, бөтә ырыу аяғыбыҙға йығылып ялбарһа ла, әйткәнемдән ҡайтасағым юҡ, әсәй. Күңелем ҡатты. Бер ни ҡыла алмаҫһың. Донъя ҡапыл ҡараңғыға батты. Бер ҡояшым, Зөбәржәтем генә ҡалды.
              <stage>(Зөбәржәттең ҡулын тота.)</stage>
              Биргән фатихаңды ҡабатла, әсәй!
            </p>
          </sp>
          <sp who="#zobarzhat">
            <speaker>Зөбәржәт</speaker>
            <p>Был ҡарарың мине оторо ярһытты, Байбисә. Тәнемдә бер тамсы ҡаным ҡалһа, ул Аҡъегеттеке булыр. Фатихаңды яңырт, булыр ҡәйнәм, булыр әсәйем!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Мин фатиха яңыртам тип түгел, уны кире алам тип һеҙҙе саҡырҙым. Алдығыҙҙа бына кире алам. Аҡһаҡалдар хөкөмө — хөкөм булыр. Бынан ары күрешеүегеҙгә ризалығым юҡ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ҡояш яҡтыһынан мәхрүм итһәң, ай яҡтыһы беҙҙе ҡауыштырыр, әсәй!</p>
          </sp>
          <stage>Аҡъегет менән 3өбәржәт китә.</stage>
          <sp who="#tankabika">
            <speaker>Тәнкәбикә</speaker>
            <p>Көндәр шомло, күрәсәктәр билдәһеҙ.</p>
          </sp>
          <sp who="#shafaq">
            <speaker>Шәфәҡ</speaker>
            <stage>(Сығырға бара.)</stage>
            <p>Ҡалай ҡуйы ҡара томан төшкән.
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Тороп торсо, Шәфәҡ, саҡ ҡына.</p>
          </sp>
          <sp who="#shafaq">
            <speaker>Шәфәҡ</speaker>
            <p>Нимә, ҡәйнәм?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡәйнә менән килен булып түгел, тиңдәш ике бисә булып һөйләшәйек әле.</p>
          </sp>
          <sp who="#shafaq">
            <speaker>Шәфәҡ</speaker>
            <p>Дәрәжәбеҙ тиң түгелсе барыбер.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бисә — бисә инде. Дәрәжәһе уның үҙе менән. Минең дә йәш сағым бар ине.</p>
          </sp>
          <sp who="#shafaq">
            <speaker>Шәфәҡ</speaker>
            <p>Һин әле лә, ҡәйнәм, оло түгелһең.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин йәш, матурһың. Шул ғүмерҙе ниңә заяға үткәрергә? Өлөшөңә һөлөк кеүек егет яҙған. Миңә лә бик ауыр. Әммә, килен, һис бер нәмә беҙҙең ихтыярыбыҙҙа түгел.</p>
          </sp>
          <sp who="#shafaq">
            <speaker>Шәфәҡ</speaker>
            <p>Йәшләй ҡапыл ҡартлыҡ баҫты мине.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һинең йәштә мин дә, әжәл саҡырып, ғибәҙәттәр ҡылдым. Килмәне. Әҙәм бөтәһен дә үткәрә.</p>
          </sp>
          <sp who="#shafaq">
            <speaker>Шәфәҡ</speaker>
            <p>Мин үткәрә алмам.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Күңелеңде шуға күнектер. Аҡъегеткә ихласыңды бәйлә. Башҡа сарабыҙ юҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ыҙалама мине, ҡәйнәм. Кеше бәхетен урлап, рәхәт күрә алмам. Ундай бәхет миңә кәрәкмәй ҙә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Алдағыһы, дөрөҫ, беҙгә ҡараңғы. Ә хәҙергә күнергә кәрәк.</p>
          </sp>
          <sp who="#shafaq">
            <speaker>Шәфәҡ</speaker>
            <p>Күнә алмам. Үҙ аяғым менән уның эргәһенә аҡ тирмәгә барыр хәлем юҡ. Яҙығынан ҡурҡам... Унан, ҡәйнәм, бынау Дәрүиш миңә әллә нисек яман итеп ҡарай. Ҡайҙа барһам, шунда тап була...</p>
          </sp>
          <stage>Дәрүиш инә.</stage>
          <sp who="#daruish">
            <speaker>Дәрүиш</speaker>
            <p>һуңғы ғибәҙәтемде ҡылып килдем, Байбисә. Нимә эшләптер ҡапыл ҡара томан төштө, хәйерлегә булһын.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡара томан хәйерлегә булмаҫ.</p>
          </sp>
          <stage>Шәфәҡ шым ғына сығып китә.</stage>
          <sp who="#daruish">
            <speaker>Дәрүиш</speaker>
            <p>Ерҙә боҙоҡлоҡ күп.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ерҙә бәндәләр йәшәй. Бәндә булған ерҙә бары ла бар.</p>
          </sp>
          <sp who="#daruish">
            <speaker>Дәрүиш</speaker>
            <p>Хуш, Байбисә, йәштәрҙе күндерә алдыңмы?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Мин уларға ырыу ихтыярын әйттем. Күнеү-күнмәү улар иркендә түгел.</p>
          </sp>
          <sp who="#daruish">
            <speaker>Дәрүиш</speaker>
            <p>Улай икән…</p>
          </sp>
          <sp who="#tankabika">
            <speaker>Тәнкәбикә</speaker>
            <p>Күптән әйтәйем тип уйлап йөрөйөм, Дәрүиш. Һинең ҡылығың мине торған һайын борсой. Беҙҙең өсөн бөтөнләй ят кеше һин. Әллә, тимен...</p>
          </sp>
          <sp who="#daruish">
            <speaker>Дәрүиш</speaker>
            <p>Нимә әллә?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Әллә, тимен, беҙҙән китәһеңме? Ни теләйһең, шуны ал да кит һин беҙҙән... Донъябыҙ ҙа тыныс түгел. Оҙата барырға кешеләр бирермен.</p>
          </sp>
          <sp who="#daruish">
            <speaker>Дәрүиш</speaker>
            <p>Миңә мал кәрәкмәй, төйәк кәрәк. Йыһанды күп гиҙҙем. Тамам арыным.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Улай булғас, төйәгеңде эҙлә.</p>
          </sp>
          <sp who="#daruish">
            <speaker>Дәрүиш</speaker>
            <p>Байтаҡ эҙләй торғас, килеп таптым уны. Ҡартайырға һиңә килдем, Тәнкәбикә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Минең төйәгемдә йыйыр ризығың бөттө, Дәрүиш. Юлыңда бул.</p>
          </sp>
          <sp who="#daruish">
            <speaker>Дәрүиш</speaker>
            <p>Мин хужаһыҙ эт түгел, бай-бисә. Алдатып, бер һөйәк ырғытып ҡына ҡыуып сығара алмаҫһың мине. Аңлайһыңмы?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ниҙәр ишетәм мин? Бер ни аңламайым.</p>
          </sp>
          <sp who="#daruish">
            <speaker>Дәрүиш</speaker>
            <p>Аңламаһаң, аңлатырмын.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юҡ, аңлатма, кәрәкмәй, тик кит бынан! Нимә кәрәк, шуны ал да кит!</p>
          </sp>
          <sp who="#daruish">
            <speaker>Дәрүиш</speaker>
            <p>Кәрәгемде, эйе, алырмын. Әммә китмәм. Китер өсөн килмәнем мин бында!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юҡ, китерһең. Байбисәнең йөҙө яҡты ғына түгел, ҡулы ла ҡаты. Әйт, ни кәрәк? Бирергә ҡушырмын.</p>
          </sp>
          <sp who="#daruish">
            <speaker>Дәрүиш</speaker>
            <p>Киленең Шәфәҡ кәрәк миңә, шуны бир. Ҡалған ғүмеремде ошонда ғүмерләйем. Ниңә шулай яман ҡарайһың? Миңә бары әле илле биш кенә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Туҡта! Туҡта! Өнөмме был, яман һаташыуыммы? Һин баяғы изге кеше түгелме һуң?
              <stage>(Ситкә тайшана.)</stage>
            </p>
          </sp>
          <sp who="#daruish">
            <speaker>Дәрүиш</speaker>
            <p>Байтаҡтан бирле изге түгелмен инде мин. Йөрөй торғас, хоҙай хәҡиҡәтенең бушлығын, ялғанлығын аңланым. Көтөү-көтөү бисә тотҡан, алтын һарайҙарҙа көн-төн кәйеф асҡан хакимдәрҙең именлеген яҡлап ҡырҡ йыл буйы доға ҡылдым, ҡырҡ йыл буйы үҙемдең хәйерсе яҙмышыма табындым. Алмашына нимә алдым һуң?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Донъялыҡта булмаһа, әхирәттә күрерһең.</p>
          </sp>
          <sp who="#daruish">
            <speaker>Дәрүиш</speaker>
            <p>Әхирәт ул бында, ер өҫтөндә. Шәфәҡте тәү күргәс, мин тертләп киттем. Емешһеҙ ағас, балаһыҙ ҡош кеүек ғүмеремдең үтеп барғанын ҡапыл хәтеремә төшөрҙө ул. Күктән ергә һөрҙө ул мине. Баҡһаң, ерҙең күпме ниғмәттәренән, ләззәттәренән мәхрүм булғанмын мин. Ҡыҫыр үткән ғүмерем өсөн үкенәм мин. Ләкин йәйге ҡояш байығанда ла янып байый. Эсемдә томаланып ҡалған ғәйрәтем, ҡанмаған танһыҡтарым тынғы бирмәй миңә. Ҡаным дау күтәрә. Мин күмелгән янар тау кеүекмен. Шәфәҡте бир миңә. Бөгөн үк бир!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин аҡылдан яҙғанһың, Дәрүиш. Аңыңа кил.</p>
          </sp>
          <sp who="#daruish">
            <speaker>Дәрүиш</speaker>
            <p>Аңыма килгәнгә күрә лә кәрәгемде даулайым мин, Байбисә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Кит хәҙер үк бынан! Ҡарыша ҡалһаң, кешеләр саҡырып, ҡамсы һуҡтырырмын!</p>
          </sp>
          <sp who="#daruish">
            <speaker>Дәрүиш</speaker>
            <p>Донъя миңә байтаҡ ҡамсы һуҡты. Ҡамсы менән мине өркөтмә. Кешеләргә иман таратып, үҙем хәҙер мин иманһыҙ ҡалдым! Иманһыҙҙар ҡурҡаҡ булмайҙар ул.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Әгәр тағы бер һүҙ әйтер булһаң, аяҡ-ҡулың бәйләтеп, далаға ас бүреләргә сығарып ташлатырмын.</p>
          </sp>
          <sp who="#daruish">
            <speaker>Дәрүиш</speaker>
            <p>Ташлатырһың. Әүәл бер әңгәмә тыңла — күптән үткән хәлдәр тураһында...</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡуй, һөйләмә.</p>
          </sp>
          <sp who="#daruish">
            <speaker>Дәрүиш</speaker>
            <p>Бер мәрәкә генә ул. Бәлки, күңелең күтәрелеп китер.</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Шикләнеп.)</stage>
            <p>Юҡ юҡ! Мәрәкәләр тыңлар заман түгел.
            </p>
          </sp>
          <sp who="#daruish">
            <speaker>Дәрүиш</speaker>
            <p>Тыңлаһаң да, тыңламаһаң да. Һөйләйем. Бынан утыҙ йылдар самаһы әүәл... Шулай, утыҙ йылдар булырға тейеш.</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Үҙалдына.)</stage>
            <p>Утыҙ йылдар?!
            </p>
          </sp>
          <sp who="#daruish">
            <speaker>Дәрүиш</speaker>
            <p>Эйе, утыҙ йылдар әүәл... Бынан алыҫ ерҙәрҙә, йәйләүҙәрҙең береһендә йәшәгән матур йәш бер килендең ире яуға киткән. Бик һағынған, бик интеккән был башта. Әммә бәреп сыҡҡан шишмә ағыр юлын таба. Юлын тапҡас, юлдашын да таба. Әлеге килен дә күрше йәйләүҙән килеп йөрөгән бер егеткә ғашиҡ була. Көндөҙ ирен уйлай, ә төндәреп егет ҡосағына инә. Йыл да үтмәй, донъяға бер ир бала килә. Был турала кендек әбейенән башҡа бер кем бер ни белмәй. Тик баланы ҡайҙа итергә әмәл тапмай яфа сигә былар. Ләкин хоҙайҙың мәрхәмәте киң. Бирәһе килгән ҡолона сығарып ҡуйыр, ти, юлына. Әлеге бала тыуған көндө йәйләү аша бер йәш дәрүиш уҙа. Яҙмыш ҡушҡанмылыр, ул тап әлеге тирмәгә һуғыла. Уға ҡаршы баяғы ҡарсыҡ йүгереп сыға. Шундай, шундай хәл, ти, күпме алтын кәрәк, шуны һора ти, тик беҙҙе бәләнән ҡотҡара күр, ти. Баланы алып далаға сыҡ та иртән йәйләүгә әйләнеп кил. Килгәнеңде халыҡ күреп торһон, ти. Халыҡҡа әйт, сит йәйләү яғында бала табып алдым, шуны ни эшләтәйем икән, тиң. Һиңә әйтерҙәр, ҙур тирмәгә илт, унда бей ҡатыны йәшәй, ни эшләтергә үҙе белер, тиерҙәр. Дәрүиш бөтәһен дә теге ҡарсыҡ әйткәнсә эшләй. Баланы алып ҡалалар ҙа ҡуйсы ҡатынына имеҙеп үҫтерергә бирәләр. Дәрүиш шул көндө үк китеп бара. Бына әңгәмә ошо ине, Байбисә.</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Ныҡ борсолоп.)</stage>
            <p>Донъя гиҙгән кешелә әңгәмә күп булыр.
            </p>
          </sp>
          <sp who="#daruish">
            <speaker>Дәрүиш</speaker>
            <p>Тағы шуны әйтәйем: Тәнкәбикә тигән исем әле булһа Дәрүиш ҡолағында сыңлап тора, ти.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ундай исем далала күп осрай.</p>
          </sp>
          <sp who="#daruish">
            <speaker>Дәрүиш</speaker>
            <p>Йәнә тағы шул ғилләһен онота яҙғанмын. Баланың маңлайында ҙур ҡара миңе булған. Бына һинең Диуанаңдың миңе төҫлө. Мин, күргәс тә, уны төҫмөрләнем... Ул яҡтарҙан һин күптән күсеп киткәнһең икән, әммә үткәндәр беҙгә барыбер эйәреп йөрөй. Бына мин дә, кәрәк булғас, һине эҙләп таптым.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡәһәр һуҡһын һине, Дәрүиш! Ул саҡ хызыр-ильяс тигәнем иблис булған икән. Хәҙер килеп түләү талап итә. Утыҙ йыл ғазапланғап ғазаптарым аҙ булдымы икән ни? Бер гонаһҡа күпме яза алдым. Буйымда саҡта төндәр буйы һыҡтап, аҡылымдан сыға яҙҙым, шуға күрә, илай белмәҫ иҫәр бала таптым. Уға ҡарап, утыҙ йыл әрненем. Йәшерен гөнаһ емеше үтә әсе булды.</p>
          </sp>
          <sp who="#daruish">
            <speaker>Дәрүиш</speaker>
            <p>Үкен, Байбисә, үкен.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Үкенәм. Бер гонаһым өсөн хоҙай ҡырҡ йәшем тулмаҫ\, ирһеҙ ҡалдырҙы. Улымды тартып алды. Сама ҡайҙа һуң? Ғәҙеллек ҡайҙа?</p>
          </sp>
          <sp who="#daruish">
            <speaker>Дәрүиш</speaker>
            <p>Үкен, Байбисә, үкен! Гөнаһтарың өсөн үкен. Ә мин шул утыҙ йыл буйы гөнаһ эшләмәүем өсөн үкенәм хәҙер. Егерме биш йыл әүәл Бағдадта бер бай сауҙагәр ҡыҙына кейәү итергә теләне мине. Ә мин дин юлын көн юлына алмаштырманым. Хәҙер шуға үкенәм. Әле ун йыл ғына элек Истамбулда бер тол дәһри ҡатын ҡосағына саҡырҙы — барманым. Шуға үкенәм. Йәнә Бохарала, Һарайлыла... Үкенәм, үкенәм!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Әҙәм түгел, иблес, дейеүһең, һин.</p>
          </sp>
          <sp who="#daruish">
            <speaker>Дәрүиш</speaker>
            <p>Иблес булһам, көслө булыр инем. Ни бары бер бахыр дәрүиш инем. Бына хәҙер миндә утыҙ йыл йоҡлаған иблес уянды. Исраф ителмәгән көсөм таша. Ҡанмаған һыуым яндыра мине.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һуң, һуң инде, Дәрүиш!</p>
          </sp>
          <sp who="#daruish">
            <speaker>Дәрүиш</speaker>
            <p>Дөрөҫ, тормош ағасында миңә тигән емеш һирәгәйгән. Шулай ҙа мин бөтөнләй өлөшһөҙ ҡалырға теләмәйем. Иң Һуңғы, иң ахырғы емештәрем булһа ла өҙөп аласаҡмын, буйым етмәһә, ағасын һындырып аласаҡмын!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡот осҡос йән эйәһе һин, Дәрүиш.</p>
          </sp>
          <sp who="#daruish">
            <speaker>Дәрүиш</speaker>
            <p>Һинең яҙмыш, Тәнкәбикә, минең ҡулда. Бөтә серҙең баһаһы — бер Шәфәҡ. Шәфәҡте бир миңә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юҡ, ант итеп әйтәм, юҡ! Бар ырыуҙы һәләк итәсәкһең. Бер хоҙам, ярҙамыңды бирсе!</p>
          </sp>
          <sp who="#daruish">
            <speaker>Дәрүиш</speaker>
            <p>Ул ишетмәй — быны яҡшы беләм мин. Берәүҙе лә язаламай ҙа, ярлыҡамай ҙа ул. Бер-береһен кешеләр үҙҙәре язалай. Һинең язаң — бына мин. Теге саҡ алтыныңды алмағайным. Бурысыңды түлә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Юҡ! Бер ғәйебемде ҡаплар өсөн өҫтөмә йәнә мең ғәйеп аласаҡ түгелмен. Кит! Кит бынан, Дәрүиш!</p>
          </sp>
          <sp who="#daruish">
            <speaker>Дәрүиш</speaker>
            <p>Мин китмәйем. Әгәр күп ныҡышһаң, ил алдында фашлап, хур итермен. Дәлилем минең — ана Диуанаң!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Күпме генә яуыз булһаңда, ундай уҡ яуызлыҡты эшләмәҫһең. Һин ир бит әле, улай тигәс тә.</p>
          </sp>
          <sp who="#daruish">
            <speaker>Дәрүиш</speaker>
            <p>Был көйө мин бер кем дә түгел. Фәрештә лә, иблес тә түгел. Минең өсөн изге һис нәмә юҡ. Шәфәҡте бир. Юғиһә, хур булырһың. Иҫке үкенестәреңә яңыһы өҫтәлер.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡуй, өркөтмә, Дәрүиш. Минең дә ҡурҡыуҙарым ҡурҡылып бөткән. Үҙем өсөн түгел, балаларым өсөн борсолам. Йола аша атлаһалар, уларға ла шундай яза килер. Иҫән булһам, аша атлатмам. Бар, илгә фаш ит мине! Әммә һаҡ бул! Минең ҡулым ҡаты, бауырымда таш!</p>
          </sp>
          <sp who="#daruish">
            <speaker>Дәрүиш</speaker>
            <p>Шулай ҙа һин ҡурҡаһың, байбасә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һинән хәҙер тамсы ҡурҡмайым. Тиреһен һалған бүре ҡурҡыныс түгел!</p>
          </sp>
          <sp who="#daruish">
            <speaker>Дәрүиш</speaker>
            <p>Күпте көттөм, аҙына түҙермен. Тик онотма шуны, Байбисә — минең шәүләмһең Һин. Мин ни теләһәм, шуны эшләрһең. Һинең йәнең дә, тәнең дә юҡ. Мин сығам хәҙергә. Әммә тынысланма. Шәфәҡте алмай ҡуймаясаҡмын.
              <stage>(Сыға.)</stage>
            </p>
          </sp>
          <sp who="#tankabika">
            <speaker>Тәнкәбикә</speaker>
            <p>Ҡот осорғос ниндәй яман өн был?! Бөтә нәмә өҫтөмә ишелеп килә.
              <stage>(Эленгән уҡ-һаҙаҡты күрә.)</stage>
              Бынау уҡтар миңә төбәлгәндәр. Ана-ана, йәйә тартыла!
              <stage>(Артҡа сигә.)</stage>
              Тартыл! Тартыл! Йөрәгемә тоҫҡап ат, исмаһам. Ат! Ауыр миңә! Ауыр, ҡурҡыныс! Нисек әле мине ер күтәрә?! Әй, кешеләр!
              <stage>(Ҡысҡыра ла ауыҙын ҡаплай, урындыҡҡа ауа.)</stage>
            </p>
          </sp>
          <stage>Шаршау</stage>
        </div>
      </div>
      <div type="act">
        <head>ӨСӨНСӨ ШАРШАУ</head>
        <div type="scene">
          <head>Өсөнсө шаршау</head>
          <stage>Шәфәҡ менән Аҡъегет тирмәһе. Эңер төшә. Алыҫта һыҡтау һымаҡ моң ишетелә, «Зөлхизә» көйөн дә хәтерләтә. Аҡъегет, Шәфәҡ.</stage>
          <sp who="#shafaq">
            <speaker>Шәфәҡ</speaker>
            <p>Үҙәк өҙгөс әллә ниндәй моң яңғырай.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙҙең йәндәребеҙ илай. Аҙаштырҙылар беҙҙең йәндәребеҙҙе.</p>
          </sp>
          <sp who="#shafaq">
            <speaker>Шәфәҡ</speaker>
            <p>Маңлайҙарыбыҙға яҙылған шул, күрәһең.</p>
          </sp>
          <sp who="#aqjeget">
            <speaker>Aҡъегет</speaker>
            <p>Юҡ, Шәфәҡ. Яҙмыш яҙғанды юйып, кешеләр үҙҙәре теләгәнде яҙҙылар.</p>
          </sp>
          <sp who="#shafaq">
            <speaker>Шәфәҡ</speaker>
            <p>Үҙ-үҙемә ҡуя һалып өлгөргән булһам, бындай ғазаптарҙы һеҙ күрмәҫ инегеҙ. Бөтәһенә бары мин ғәйепле. Анау Ялсығол бит, инде баттым тигәндә, күлгә сумып мине алып сыҡты.</p>
          </sp>
          <sp who="#aqjeget">
            <speaker>Aҡъегет</speaker>
            <p>Үҙеңә-үҙең ҡул һалып, беҙҙе барыбер бәхетле итә алмаҫ инең, гүр һалҡының беҙҙе өшөтөр ине.</p>
          </sp>
          <sp who="#shafaq">
            <speaker>Шәфәҡ</speaker>
            <p>Һеҙҙең яфаланыуҙарҙы күҙем күрмәҫ, һыҡтауҙарығыҙҙы ҡолағым ишетмәҫ ине. Ҡоро шәүләгә тороп ҡалдың бөтөнләй.</p>
          </sp>
          <sp who="#aqjeget">
            <speaker>Aҡъегет</speaker>
            <lg>
              <l>Һөйгәнемде алдылар, </l>
              <l>Йәнемә бығау һалдылар. </l>
              <l>Эсем тулы ут ине, </l>
              <l>Уты һүнде, көл ҡалды. </l>
              <l>Күҙҙәремдә көн ине, </l>
              <l>Көнө һүнде, төн ҡалды, </l>
              <l>Йән бығауын алығыҙ, </l>
              <l>Ҡулдарыма һалығыҙ. </l>
              <l>Ике ҡулым ҡол булһын, </l>
              <l>Бер күңелем хәр булһын.</l>
            </lg>
          </sp>
          <sp who="#shafaq">
            <speaker>Шәфәҡ</speaker>
            <p>Йән әрнеткес моң яңғырай һаман.</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Тыңлай.)</stage>
            <p>Зөбәржәткә ҡушылып дала илай булыр.
            </p>
          </sp>
          <stage>Тыңлайҙар. Пауза.</stage>
          <sp who="#shafaq">
            <speaker>Шәфәҡ</speaker>
            <p>Өсөнсө ай инде, ир менән ҡатын булып, бер тирмәлә торабыҙ, Аҡъегет. Миңә күтәрелеп тә ҡарағаның юҡ.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ни эшләйем һуң?</p>
          </sp>
          <sp who="#shafaq">
            <speaker>Шәфәҡ</speaker>
            <p>Бынан һуң да шулай булырмы икән?</p>
          </sp>
          <sp who="#aqjeget">
            <speaker>Aҡъегет</speaker>
            <p>Ғүмер буйы. Әммә ғүмеребеҙ оҙон булмаҫ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Минең дә эсемдә йәнем бар. Өсөнсө ай... яҫтығыма баш та һалманың.</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Шәфәҡ эргәһенә килә, башын һыйпай.)</stage>
            <p>Минең иркемдәме ни, Шәфәҡ? Беләһең дә, күңелем бында түгел.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Бәхет күрер булһам, исемемде Шәфәҡ ҡушмаҫтар ине. Бер балҡый ҙа һүнә.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ни тип кенә йыуатайым һине, бисәм. Үҙемдең дә ике күҙем тулы ҡанлы йәш.</p>
          </sp>
          <sp who="#shafaq">
            <speaker>Шәфәҡ</speaker>
            <p>Бәлки, яҙмышыбыҙға буйһонорға кәрәктер. Беҙҙән генә ҡалған донъя түгел.</p>
          </sp>
          <sp who="#aqjeget">
            <speaker>Aҡъегет</speaker>
            <p>Буйһоноп та ҡараныҡ бит, еңгәм. Икебеҙҙе, ике бәрәс урынына, бер тирмәгә килтереп яптылар. Әллә күнегерменме тип уйлағайным мин дә. Юҡ, булманы. Мөхәббәтем минән көслөрәк. Мин — уныҡы, бер уныҡы ғына.</p>
          </sp>
          <sp who="#shafaq">
            <speaker>Шәфәҡ</speaker>
            <p>Бер тамсы ла өлөшөм юҡмы икән ни шулай?</p>
          </sp>
          <sp who="#aqjeget">
            <speaker>Aҡъегет</speaker>
            <p>Бер йәнемде өлөштәргә бүлгеләй алмайым шул, — шәфҡәтһеҙлек булһа ла, дөрөҫөн әйтәм.</p>
          </sp>
          <sp who="#shafaq">
            <speaker>Шәфәҡ</speaker>
            <p>Әйтмәһәң дә беләм.</p>
          </sp>
          <sp who="#aqjeget">
            <speaker>Aҡъегет</speaker>
            <p>Нимәне беләһең?</p>
          </sp>
          <sp who="#shafaq">
            <speaker>Шәфәҡ</speaker>
            <p>Һәр таңғаса һин Зөбәржәт эргәһендә булаһың.</p>
          </sp>
          <sp who="#aqjeget">
            <speaker>Aҡъегет</speaker>
            <p>Минең арттан күҙәтәһеңме ни?</p>
          </sp>
          <sp who="#shafaq">
            <speaker>Шәфәҡ</speaker>
            <p>Күҙәтмәйем, Аҡъегет. Күңелем һиҙә. Мин бит һинең бисәң. Төндәр буйы күҙ ҙә йоммай сығам. Битәрләй тип уйлай күрмә тағы. Һуңғы мәлдә ырыу халҡы һеҙҙе бик ғәйепләп һөйләй. Һағыраҡ бул.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әгәр Зөбәржәтем булмаһа, һиңә генә тоғро ир булыр инем, Шәфәҡ. Эсең тулы хазина һинең. Ни ҡылаһың? Мин — һинеке түгел.</p>
          </sp>
          <sp who="#shafaq">
            <speaker>Шәфәҡ</speaker>
            <p>Һин — минеке түгел. Шуға күрә көнләшергә лә хаҡым юҡ минең, ир бисәһе булып...</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙгә рәнйемә һин, Шәфәҡ.</p>
          </sp>
          <sp who="#shafaq">
            <speaker>Шәфәҡ</speaker>
            <stage>(Көрһөнөп.)</stage>
            <p>Рәнйергә хаҡым булһа икән?.. Һис нәмәгә, һис нәмәгә хаҡым юҡ минең...
              <stage>(Илай.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Илама, Шәфәҡ. Беҙҙең һыҡтауҙы күктәгеләр барыбер ишетмәй... Исмаһам, яу сығып, яуға китһәм, бөтәбеҙ ҙә был ғазаптарҙан ҡотолор инек.</p>
          </sp>
          <sp who="#shafaq">
            <speaker>Шәфәҡ</speaker>
            <p>Юҡ, юҡ, яу сыҡмаһын. Китмә! Һин кәрәкһең беҙгә. Аҡъегеткәй, ҡара бәхетем минең.
              <stage>(Аҡъегеттең күкрәгенә башын һала.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Ике ут араһында йәшәүҙәре әжәлдән дә ауыр. Һине йыуатырлыҡ һүҙҙәр телемә килмәй. Ундай һүҙҙәр юҡтыр, күрәһең...</p>
          </sp>
          <stage>Ялсығол инә, Аҡъегет менән Шәфәҡте был хәлдә күреп, аптырап китә.</stage>
          <sp who="#jalsyghol">
            <speaker>Ялсығол</speaker>
            <p>Тирмәгеҙгә татыулыҡ ингәнен күрәм, ҡотло булһын.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ә, Ялсығол ағай! Әйҙә, уҙып ултыр. Шәфәҡ, ҡымыҙ килтер ҡунаҡҡа.</p>
          </sp>
          <sp who="#shafaq">
            <speaker>Шәфәҡ</speaker>
            <p>Хәҙер.
              <stage>(Ялсығол ултырасаҡ урынға һырма һала.)</stage>
              Ултыр, Ялсығол ағай.
            </p>
          </sp>
          <sp who="#jalsyghol">
            <speaker>Ялсығол</speaker>
            <p>Мин ҡолоғоҙҙо бары бер тирмәлә, ҡунаҡ күреп, ололап ҡаршы алалар, рәхмәттәр яуһын.</p>
          </sp>
          <sp who="#aqjeget">
            <speaker>Aҡъегет</speaker>
            <p>Һин түгел, ул бына беҙ ҡолдар.</p>
          </sp>
          <sp who="#jalsyghol">
            <speaker>Ялсығол</speaker>
            <p>Бөтәбеҙ ҙә ҡолдар. Ҡоллоҡ бына бында ултыра.
              <stage>(Күкрәген күрһәтә.)</stage>
            </p>
          </sp>
          <stage>Шәфәҡ ҡымыҙ килтерә.</stage>
          <sp who="#jalsyghol">
            <speaker>Ялсығол</speaker>
            <stage>(Ҡымыҙ эсә.)</stage>
            <p>Рәхмәт, Шәфәҡ. Бөгөн йөҙөңә нур ингән. Ҡороғоҙға шулай именлек килһен.
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Беҙгә тигән именлек Ҡаф тауы артында, Ялсығол ағай.</p>
          </sp>
          <sp who="#jalsyghol">
            <speaker>Ялсығол</speaker>
            <p>Яйлап килер. Һеҙҙе әле былай татыу күргәс, тынысланып ҡалдым.</p>
          </sp>
          <sp who="#shafaq">
            <speaker>Шәфәҡ</speaker>
            <p>Бер-беребеҙгә шатлыҡ булып түгел, ҡайғы булып һарылғанбыҙ шул. Уртаҡ хәсрәт кенә беҙҙе тиң итә.</p>
          </sp>
          <sp who="#aqjeget">
            <speaker>Aҡъегет</speaker>
            <p>Зарланып зар бөтмәҫ, Шәфәҡ.</p>
          </sp>
          <sp who="#jalsyghol">
            <speaker>Ялсығол</speaker>
            <p>Әле бер әңгәмә һөйләйем тип килгәйнем дә, донъяғыҙға былай ҡот ингәс, һөйләмәйем инде.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙҙең донъя һаман шул көйө — ҡото ла юҡ, уты ла юҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡотаймаҫ та инде.</p>
          </sp>
          <sp who="#jalsyghol">
            <speaker>Ялсығол</speaker>
            <p>Күңелле хәбәр түгел. Шәфәҡ, бәлки, беҙҙе ҡуйып торор.</p>
          </sp>
          <sp who="#aqjeget">
            <speaker>Aҡъегет</speaker>
            <p>Шәфәҡ менән арабыҙҙа сер юҡ, һөйлә.</p>
          </sp>
          <sp who="#shafaq">
            <speaker>Шәфәҡ</speaker>
            <p>Мин ҡара тирмәгә сығайым, улай булғас.</p>
          </sp>
          <sp who="#aqjeget">
            <speaker>Aҡъегет</speaker>
            <p>Китмә, Шәфәҡ. Күргәндәрҙән дә яманырағы булмаҫ.</p>
          </sp>
          <sp who="#jalsyghol">
            <speaker>Ялсығол</speaker>
            <p>Өсөнсө ай инде әсәйең тирмәнән сыҡмай.</p>
          </sp>
          <sp who="#aqjeget">
            <speaker>Aҡъегет</speaker>
            <p>Хәле нисек уның?</p>
          </sp>
          <sp who="#jalsyghol">
            <speaker>Ялсығол</speaker>
            <p>Ауырыу ҙа түгел, иҫән дә түгел. Янына инеп сығыр инең.</p>
          </sp>
          <sp who="#aqjeget">
            <speaker>Aҡъегет</speaker>
            <p>Үҙе саҡырғанды көтөп торам.</p>
          </sp>
          <sp who="#jalsyghol">
            <speaker>Ялсығол</speaker>
            <p>Саҡырмаһа ла, бар, ул әсә бит.</p>
          </sp>
          <sp who="#aqjeget">
            <speaker>Aҡъегет</speaker>
            <p>Бөтәбеҙҙе берсә иҙеп ташланы шул... Һүҙ йомғағыңды һаман һүтмәй тораһың, Ялсығол ағай.</p>
          </sp>
          <sp who="#jalsyghol">
            <speaker>Ялсығол</speaker>
            <stage>(Шәфәҡкә ҡарап ала.)</stage>
            <p>Әңгәмә шул, Аҡъегет. Шомло һүҙҙәр йөрөй һеҙҙең хаҡта. Аҡһаҡалдар бик ныҡ асыулана. Никах боҙоп, башҡа менән күңелен аҙҙыра тип, һиңә ләғнәт уҡыйҙар.
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Ләғнәт уҡыйым тиһә, бер Шәфәҡтең генә хаҡы бар. Башҡа ләғнәт миңә ләғнәт түгел.</p>
          </sp>
          <sp who="#jalsyghol">
            <speaker>Ялсығол</speaker>
            <p>Улар ил аталары, Аҡъегет. һүҙҙәренә ҡолаҡ һалмай ярамай.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙҙең кемгә зыяныбыҙ тейә?</p>
          </sp>
          <sp who="#jalsyghol">
            <speaker>Ялсығол</speaker>
            <p>Йылдар ҡытлыҡ килә. Моғайын, йот булыр. Аҡһаҡалдар шуны һеҙҙән күрә. Бар бәләне һеҙгә юрайҙар.</p>
          </sp>
          <sp who="#shafaq">
            <speaker>Шәфәҡ</speaker>
            <p>Нахаҡ, нахаҡ! Аҡъегеттең күңеле саф уның. Илгә ни эшләп бәлә килтерһен ул?</p>
          </sp>
          <sp who="#jalsyghol">
            <speaker>Ялсығол</speaker>
            <p>Йәнә анау Дәрүиш бөтә ырыуҙы бутап йөрөй. Һинең арттан һәр саҡ күҙәтә. Бар күргәнен әсәйеңә, аҡһаҡалдарға еткереп тора. Аҡъегет менән Зөбәржәт ырыуҙа ҡалһа, ырыуығыҙ ҡороясаҡ тип, ҡотҡо тарата.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әсәйем шуны ниңә һаман ҡыуып ебәрмәй икән?</p>
          </sp>
          <sp who="#jalsyghol">
            <speaker>Ялсығол</speaker>
            <p>Быға бөтә халыҡ ғәжәпләнә. Илде дер һелкетеп тотҡан Байбисәнең шуға көсө етмәй.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әсәйемдең сәйер яҡтары бар шул...</p>
          </sp>
          <sp who="#jalsyghol">
            <speaker>Ялсығол</speaker>
            <p>Йә, Аҡъегет, миңә асыуланма. Имен хәбәр менән килә алманым.</p>
          </sp>
          <sp who="#shafaq">
            <speaker>Шәфәҡ</speaker>
            <p>Яҡшы хәбәр көтөргә лә баҙнат итмәйбеҙ инде, Ялсығол ағай.</p>
          </sp>
          <sp who="#jalsyghol">
            <speaker>Ялсығол</speaker>
            <p>Йәнә шуны әйтәйем тигәйнем, Аҡъегет. Башыңа бер-бер уй килеп, был йәйләүҙе ташлап китер булһағыҙ, эйәрләнгән ике атым һәр саҡ әҙер торор.</p>
          </sp>
          <sp who="#aqjeget">
            <speaker>Aҡъегет</speaker>
            <p>Юҡ, Ялсығол ағай, ҡасып ҡотола торған бәлә түгел был.</p>
          </sp>
          <sp who="#jalsyghol">
            <speaker>Ялсығол</speaker>
            <p>Донъя хәлен белеп булмай, туғаным.</p>
          </sp>
          <sp who="#aqjeget">
            <speaker>Aҡъегет</speaker>
            <stage>(Ҡапыл.)</stage>
            <p>Мин әсәйем эргәһенә барам! Аҡһаҡалдарҙы йыйып аңлатһын. Бының бер-бер сиге, сиге булырға тейеш! Төшөнөрҙәр, бәлки. Улар ҙа бит әҙәм затынан!
              <stage>(Сығып йүгерә.)</stage>
            </p>
          </sp>
          <stage>Тынлыҡ. Баяғы моң ишетелә.</stage>
          <sp who="#shafaq">
            <speaker>Шәфәҡ</speaker>
            <p>Анау саҡта ниңә генә мине күлдән тартып алдың, Ялсығол ағай? Ҡара гүрҙә тыныс йоҡлар инем был көндәрҙә.</p>
          </sp>
          <sp who="#jalsyghol">
            <speaker>Ялсығол</speaker>
            <p>Болот аҫтындағы ҡояш та яҡтылыҡ бирә, Шәфәҡ, бөтөнләй һүнгән ише түгел.</p>
          </sp>
          <sp who="#shafaq">
            <speaker>Шәфәҡ</speaker>
            <p>Һүҙҙәреңде аңлап еткермәйем.</p>
          </sp>
          <sp who="#jalsyghol">
            <speaker>Ялсығол</speaker>
            <p>Был донъяла япа-янғыҙмын мин. Аҡъегет бар күңелемде арбаған, һин бар... Икегеҙ ҙә ана шул болот артындағы ҡояш кеүекһегеҙ миңә.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡара болот артында...</p>
          </sp>
          <sp who="#jalsyghol">
            <speaker>Ялсығол</speaker>
            <p>Һеңлем кеүек күрәм һине. Әммә хәлдәреңде еңеләйтерлек ҡөҙрәтем юҡ. Ғазаптарың бауырымды талай, ҡәрендәшем. Һинең өсөн түгел, үҙем өсөн ҡотҡарҙым мин һине. Бәхетһеҙ булһаң да, бер йыуанысым һин.</p>
          </sp>
          <sp who="#shafaq">
            <speaker>Шәфәҡ</speaker>
            <p>Әйтерһең дә, кешеләр бер-береһенә хәсрәт өсөн генә яратылғандар. Әгәр иректәрендә булһа, күпме шатлыҡ килтерерҙәр ине улар бер-береһенә!</p>
          </sp>
          <sp who="#jalsyghol">
            <speaker>Ялсығол</speaker>
            <p>Ғәйепкә алма был һүҙҙәрҙе, Шәфәҡ. Һинең өсөн йәнен ярып бирер әҙәм барлығын белһен тип кенә әйттем.</p>
          </sp>
          <sp who="#shafaq">
            <speaker>Шәфәҡ</speaker>
            <p>Яҡшы зат һин, рәхмәт, Ялсығол ағай.</p>
          </sp>
          <sp who="#jalsyghol">
            <speaker>Ялсығол</speaker>
            <p>Ярай, мин китәйем. Сабыр бул.
              <stage>(Китә.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Донъя ниңә шулай икән? Бахыр Ялсығолдо әйтәм. Далалағы яңғыҙ ағас теҫлө, ботағында ҡош ояһы ла, тамырында ҡурпыһы ла юҡ. Япа-яңғыҙ!.. Ә минең нимәм бар? Бер ирем бар, ул да бүтәндеке. Ирһеҙ ҙә тол инем, ирле лә тол. Өсөнсө ай көтәм, яҫтығыма баш та һалғаны юҡ. Яҙыҡмы ни был эш? Ул бит минең ирем! Йософ пәйғәмбәрҙең ише һымаҡ ирем — миңә яҙмаған!</p>
          </sp>
          <stage>Дәрүиш инә.</stage>
          <sp who="#daruish">
            <speaker>Дәрүиш</speaker>
            <p>Әссәләмәғәләйкүм! Хужа өйҙәме?</p>
          </sp>
          <sp who="#shafaq">
            <speaker>Шәфәҡ</speaker>
            <stage>(Ситкә ташлана.)</stage>
            <p>Юҡ ул. Юҡ, юҡ! Юлыңда бул, Дәрүиш, ары йөрө.
            </p>
          </sp>
          <sp who="#daruish">
            <speaker>Дәрүиш</speaker>
            <p>Минең йомошом унда түгел, һиндә.</p>
          </sp>
          <sp who="#shafaq">
            <speaker>Шәфәҡ</speaker>
            <p>Булмаҫ, булмаҫ. Йорттоң хужаһы бар. Хужа ҡайтҡас килерһең.</p>
          </sp>
          <sp who="#daruish">
            <speaker>Дәрүиш</speaker>
            <p>Был ырыуҙа хужа юҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ниңә булмаһын ти, ҡәйнәм барсы.</p>
          </sp>
          <sp who="#daruish">
            <speaker>Дәрүиш</speaker>
            <p>Ҡәйнәң, ҡәйнәң... Уны ҡуйып торайыҡ. Мин һиңә бер яҡшы ниәт менән килдем.</p>
          </sp>
          <sp who="#shafaq">
            <speaker>Шәфәҡ</speaker>
            <p>Миңә һис ни кәрәк түгел, донъям бөтөн. Бар, сыҡ бынан, Дәрүиш...</p>
          </sp>
          <sp who="#daruish">
            <speaker>Дәрүиш</speaker>
            <p>Донъяң бөтөн, имеш. Өҫтөгөҙгә һәләкәт тәгәрәп килә. Ырыуығыҙ бөтә.</p>
          </sp>
          <sp who="#shafaq">
            <speaker>Шәфәҡ</speaker>
            <p>Тоҡтомалға ырыу бөтмәҫ, бушты һөйләмә.</p>
          </sp>
          <sp who="#daruish">
            <speaker>Дәрүиш</speaker>
            <p>Һинең ирең йола, никах боҙоп, яман юлға баҫты, һин унан баш тартырға тейеш, ил алдына сығып әйт — хыянатсының гөнаһтарын өҫтөмә ала алмайым, унан баш тартам, тиң.</p>
          </sp>
          <sp who="#shafaq">
            <speaker>Шәфәҡ</speaker>
            <p>Аҡъегеттең миңә хыянаты юҡ.</p>
          </sp>
          <sp who="#daruish">
            <speaker>Дәрүиш</speaker>
            <p>Һәр төн һайын, Ишмырҙа йоҡлағас, Зөбәржәт тирмәһенә кем йөрөй һуң? Бәлки, миндер, бәлки, Диуаналыр?..
              <stage>(Көлә.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Мин шымсы түгелмен, белмәйем. Минең ирем — минең түшәгемдә, уныһына шөкөр.</p>
          </sp>
          <sp who="#daruish">
            <speaker>Дәрүиш</speaker>
            <p>Бисә йәне юҡтыр һиндә! Ил белгәнде бер һин белмәйһең.</p>
          </sp>
          <sp who="#shafaq">
            <speaker>Шәфәҡ</speaker>
            <p>Илдә минең ҡатнашым юҡ. Йәннәтем дә, тамуғым да — ошо тирмә. Бында йөрөмә, Дәрүиш!</p>
          </sp>
          <sp who="#daruish">
            <speaker>Дәрүиш</speaker>
            <stage>(Үҙалдына.)</stage>
            <p>Әҙәм һөйәктәренән юлыма күпер һалырмын, шулай ҙа моратыма ирешермен.
              <stage>(Шәфәҡкә.)</stage>
              Мин тәңребеҙҙең ихтыярын әйттем: Аҡъегеттән баш тарт, гөнаһтарыңдан ҡотол! Кеше ғәйебен ҡаплау оло гөнаһ ул. Бына әле ирең ҡайҙа тиһең?
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Күңеле ҡайҙа тартһа, аяғы шунда булыр. Һинән һорап тормаҫ. Бар, кит бынан. Юҡһа һөрән һалып, кешеләр саҡырырмын.</p>
          </sp>
          <sp who="#daruish">
            <speaker>Дәрүиш</speaker>
            <p>Ә мин кешеләрҙән ҡурҡмайым, һис нәмәнән ҡурҡмайым. Мин — изге. Үлем дә юҡ миңә, яза ла юҡ. Ни ҡылһам да, ихтыярым сикһеҙ. Теләйем икән, айҙы һүндерәм дә ергә дөм-ҡараңғы төн килтерәм.
              <stage>(Ҡуйынынан китап сығарып ҡарай. Оҙаҡ уйланып тора. Үҙалдына.)</stage>
              Эйе, бөгөн... бөгөн ай тотолорға тейеш. Ашығырға кәрәк!
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Ашыҡ, ашыҡ, Дәрүиш! Кит тиҙерәк!</p>
          </sp>
          <sp who="#daruish">
            <speaker>Дәрүиш</speaker>
            <p>Мин бары бер һиңә генә ашығам! Һиңә генә, Шәфәҡ!
              <stage>(Шәфәҡкә ынтылмаҡсы итә.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>А-а-а!</p>
          </sp>
          <stage>Диуана атылып инә.</stage>
          <sp who="#diuana">
            <speaker>Диуана</speaker>
            <p>Шәфәҡ, Шәфәҡ! Тирмә тирәһендә әле генә бер ҡара йылан ажғырып йөрөй ине. Бында килеп инмәһен тағы, абай бул!
              <stage>(Дәрүиште күрә.)</stage>
              Әллә йылан Дәрүиш һынына керҙе инде?
            </p>
          </sp>
          <sp who="#daruish">
            <speaker>Дәрүиш</speaker>
            <p>Бушты лығырҙама, маңлайыңа шайтан мөһөр баҫҡан нәмә! Бынау таяҡ менән орормон.</p>
          </sp>
          <sp who="#diuana">
            <speaker>Диуана</speaker>
            <p>Миңә һуғырға ярамай. Ә ниңә һин, төнгә сыҡһаң, ике тирмә араһында уралаһың! Фәрештәләр миңә әйтте инде — һин яман зат!</p>
          </sp>
          <sp who="#daruish">
            <speaker>Дәрүиш</speaker>
            <p>Ләғнәт уҡып, ташҡа әйләндерһәм, әсәйеңдең ҡәбер ташына ҡуйырҙар ине. Исмаһам, бер ғәмәлгә ярар инең.</p>
          </sp>
          <sp who="#diuana">
            <speaker>Диуана</speaker>
            <p>Минең әсәйем юҡ. Таш булһам, мин һине баҫып үлтерер инем. Һин бит кеше түгел, йылан. Ана ҡойроғоң да бар. Тә-тә-тә, нисек борғоланып тора ҡойроғоң. Кәпәсең дә йылан кәпәсе.</p>
          </sp>
          <sp who="#daruish">
            <speaker>Дәрүиш</speaker>
            <p>Ләғнәт һуҡҡан нәмә! Әле мин һине эткә әйләндереп, табанымды ялатырмын.</p>
          </sp>
          <sp who="#diuana">
            <speaker>Диуана</speaker>
            <p>Ә мин табаныңды яламам, үҙеңде сәйнәрмен. Бына шулай, бына шулай! А-ау-ау!
              <stage>(Эт булып өрөп, Дәрүиште ҡыуып сығара.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Уф! Ҡоттарым ҡалманы.</p>
          </sp>
          <sp who="#diuana">
            <speaker>Диуана</speaker>
            <p>Ҡурҡма, Шәфәҡ. Мин эт түгел. Былай ирмәк итеп кенә өрҙөм мин.</p>
          </sp>
          <sp who="#shafaq">
            <speaker>Шәфәҡ</speaker>
            <p>Эт түгел, кеше һин, Диуана.</p>
          </sp>
          <sp who="#diuana">
            <speaker>Диуана</speaker>
            <p>Шәфәҡ!</p>
          </sp>
          <sp who="#shafaq">
            <speaker>Шәфәҡ</speaker>
            <p>Нимә, Диуана?</p>
          </sp>
          <sp who="#diuana">
            <speaker>Диуана</speaker>
            <p>Мин кәләш алмайым.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ниңә?</p>
          </sp>
          <sp who="#diuana">
            <speaker>Диуана</speaker>
            <p>Аҡъегет менән Ишмырҙа кәләш алмаҫ борон ниндәй һәйбәт ине. Берәү ҙә иламай ине. Хәҙер насар. Теге тирмәлә Зөбәржәт илай, был тирмәлә һин илайһың. Ишмырҙа ғына иламай. Байбисә лә минең башымдан һөйөп иланы. Бөтәһе лә илай. Иламағыҙ, иламағыҙ!
              <stage>(Үҙе үкереп илап ебәрә.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <stage>(Үҙалдына.)</stage>
            <p>Диуананың күңеле ниҙер һиҙә булыр.
            </p>
          </sp>
          <sp who="#diuana">
            <speaker>Диуана</speaker>
            <p>Хәҙер күктә фәрештәләр ҙә күренмәй. Күк йөҙө ҡап-ҡара.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡуй, Диуана, күк асылыр әле.</p>
          </sp>
          <sp who="#diuana">
            <speaker>Диуана</speaker>
            <p>Асылмай ул. Фәрештәләр алыҫ осоп китте.</p>
          </sp>
          <sp who="#shafaq">
            <speaker>Шәфәҡ</speaker>
            <p>Бар, урыныңа барып йоҡла инде. Тышта эңер төштө.</p>
          </sp>
          <sp who="#diuana">
            <speaker>Диуана</speaker>
            <p>Яҙға саҡлы йоҡлап булһа икән ул... Юғиһә, ҡыш өшөтә.</p>
          </sp>
          <stage>Зөбәржәт инә. Шәфәҡ аптырап ҡала. Оҙаҡ тынлыҡ.</stage>
          <sp who="#zobarzhat">
            <speaker>3өбәржәт</speaker>
            <p>Миңә асыуланма, Шәфәҡ. Яңғыҙым бик ҡурҡам. Көн буйы уйнап арыған ирем иҙерәп йоҡлап китте.</p>
          </sp>
          <sp who="#shafaq">
            <speaker>Шәфәҡ</speaker>
            <p>Әйҙә, түремдән уҙ, килендәш.</p>
          </sp>
          <sp who="#diuana">
            <speaker>Диуана</speaker>
            <p>Ике килен-килендәш, береһе ялҡау, береһе йәш, ике килен-килендәш...</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Бар, Диуана, Ишмырҙа эргәһенә инеп йоҡла. Уянып китһә, бер үҙе ҡурҡыр.</p>
          </sp>
          <sp who="#diuana">
            <speaker>Диуана</speaker>
            <p>Ике килен-килендәш, килендәштәре — көндәш.
              <stage>(Китә.)</stage>
            </p>
          </sp>
          <sp who="#zobarzhat">
            <speaker>Зөбәржәт</speaker>
            <p>Аяғыңа йығылырға килдем, Шәфәҡ. Һиңә күренергә айҙар буйы оялып йөрөнөм. Инде теләһәң ни эшләт мине, башҡа сыҙар хәлем ҡалманы...</p>
          </sp>
          <sp who="#shafaq">
            <speaker>Шәфәҡ</speaker>
            <p>Һиңә минең хөкөмөм юҡ, Зөбәржәт.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Хөкөмөң бар. Аҡъегеттең хәләл ҡатыны һин.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡуй, ҡағылма бауыр яраһына.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ҡағылмайса сарам юҡ. Күкрәгемә ҡара ҡандар һауҙы. Үҙем менән һис ни ҡыла алмайым. Аҡъегетте бер кис күрмәһәм дә, аҡылымдан шашам. Өсөнсө төн инде килгәне юҡ.</p>
          </sp>
          <sp who="#shafaq">
            <speaker>Шәфәҡ</speaker>
            <p>Мине өсөнсө ай күргәне юҡ. Күҙе күрһә, күңеле шәйләмәй. Минең хәлем — тере мәйет хәле. Кеше түгел, бер өрәкмен хәҙер.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Бөтәбеҙ ҙә өрәктәрбеҙ. Йәндәребеҙҙе һурып алдылар. Йәшәмәйбеҙ, бары ҡыймылдайбыҙ ғына.</p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡыймылдарлыҡ хәл дә бөтөп бара.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Ҡапыл Шәфәҡ алдына теҙләнә.)</stage>
            <p>Табаныңды үбеп ялбарамын, Шәфәҡ, Аҡъегетемде миңә кире ҡайтар. Унан башҡа бер көн йәшәр хәлем юҡ. Минең өсөн икенең береһе — йәки үлем, йәки ул. Юҡ, юҡ, минең үлгем килмәй... Аҡъегетемде миңә ҡайтар, Шәфәҡ!
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Тор, Зөбәржәт, улай түбәнһенмә. Әгәр һинең ише мин һөйөлһәм, түбәм һәр саҡ күктә булыр ине. Һис нәмәгә иҫем китмәҫ ине. Бер һөйөлөү үҙе бер ғүмер.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Тормай.)</stage>
            <p>Һин рәнйемәһәң, башҡа һис ни беҙҙе ҡурҡытмай. Ризалыҡ бир, Шәфәҡ, Аҡъегет менән беҙ йәнә ҡушылайыҡ. Ризалыҡ бир, Шәфәҡ! Шәфәҡ!
            </p>
          </sp>
          <sp who="#shafaq">
            <speaker>Шәфәҡ</speaker>
            <stage>(Зөбәржәттең ҡулынан тотоп баҫтыра.)</stage>
            <p>Айырғанда һеҙҙән ризалыҡ һораманылар. Ҡауышыр булғас, ниңә һорайһығыҙ уны? Өлөшөмә теймәгәнгә мин хужа түгел, Зөбәржәт.
            </p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ах, һин ниндәй яҡшы күңеллеһең!
              <stage>(Шәфәҡҡә һарылмаҡсы итә.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Ҡағылма миңә. Миңә бер саҡ үлем ҡағылды. Һин йәшәргә тейеш.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Изгелегең өсөн рәхмәт, Шәфәҡ!</p>
          </sp>
          <sp who="#shafaq">
            <speaker>Шәфәҡ</speaker>
            <p>Изге булмай минең сарам бармы? Мин дә үҙ иремде үҙ ҡулдарым менән бүтәнгә бирмәҫ инем. Теш-тырнағым менән йәбешеп ятыр инем. Ирем юҡ минең! Ирем юҡ... Бары һине ирһеҙ ҡалдырҙым, шуға өҙгөләнәм.</p>
          </sp>
          <stage>Аҡъегет инә. Зөбәржәт менән бер-береһенә ынтылалар. Шәфәҡ барлығын һиҙеп, туҡталып ҡалалар. Шәфәҡ шым ғына сыға.</stage>
          <sp who="#zobarzhat">
            <speaker>3өбәржәт</speaker>
            <p>Аҡъегет!</p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәт?</p>
          </sp>
          <sp who="#zobarzhat">
            <speaker>3өбәржәт</speaker>
            <p>Өс көн өс йыл саҡлы оҙон булды. Түҙә алманым, килдем.</p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәткәй, ситлектәге ҡошом!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ә мин һине шундай һағындым, Аҡъегет.</p>
          </sp>
          <sp who="#aqjeget">
            <speaker>Aҡъегет</speaker>
            <p>Бөтмәҫ ҡайғым, бөтмәҫ шатлыҡтарым минең — Зөбәржәтем!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Һин эргәмдә саҡта төнөм дә көн. Хатта дейеүҙән дә ҡурҡмайым, һинән башҡа тотош һағыштамын.</p>
          </sp>
          <sp who="#aqjeget">
            <speaker>Aҡъегет</speaker>
            <p>Дейеү тигәс, әле иҫемә төштө. Теге саҡта һин шаярып минән ҡасҡан инең.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Абау-абау, ниндәй ҡурҡыныс.
              <stage>(Артҡа сигенә.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <stage>(Атлығып килеп ҡосаҡлай.)</stage>
            <p>Ә мин, шулай ҡыуып етеп, ҡосағыма алғайным.
            </p>
          </sp>
          <sp who="#zobarzhat">
            <speaker>3өбәржәт</speaker>
            <p>Уйнап көлгән саҡтар һағынып һөйләргә генә ҡалды.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙҙе барыбер айыра алмаясаҡтар.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Айырҙылар бит инде.</p>
          </sp>
          <sp who="#aqjeget">
            <speaker>Aҡъегет</speaker>
            <p>Бынан ары беҙ гел бергә буласаҡбыҙ. Әсәйемә әйттем, башҡа былай йәшәр хәл ҡалманы, беҙ икебеҙ бер тирмәгә күсәбеҙ, тинем.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ысынлапмы, Аҡъегет? Ул һуң нимә тине?</p>
          </sp>
          <sp who="#aqjeget">
            <speaker>Aҡъегет</speaker>
            <p>Өндәшмәне.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Тотайыҡ та икәү алыҫ, алыҫ ергә күсәйек.</p>
          </sp>
          <sp who="#aqjeget">
            <speaker>Aҡъегет</speaker>
            <p>Беҙҙе бәхетле итер башҡа ер юҡ, Зөбәржәт. Ас бүреләр олоп торған буш далала беҙ ни эшләрбеҙ?</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Икәү булғас, ризыҡ табылыр әле. Атайымды анау барымтасы Ҡарағужа кешеләре үлтермәгән булһа, атайым беҙҙе был көндәргә төшөрмәҫ ине.</p>
          </sp>
          <sp who="#aqjeget">
            <speaker>Aҡъегет</speaker>
            <p>Әйтеүе ҡыйын.</p>
          </sp>
          <sp who="#zobarzhat">
            <speaker>3өбәржәт</speaker>
            <p>Ҡасайыҡ бынан.</p>
          </sp>
          <sp who="#aqjeget">
            <speaker>Aҡъегет</speaker>
            <p>Ҡасырға, беҙ ғәйеп эшләмәнек. Ошонда, бар ырыуҙың күҙ алдында, беҙ бергә йәшәйәсәкбеҙ. Әсәйемә шуны әйтеп сыҡтым.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Ҡәйнәм нимә тине?</p>
          </sp>
          <sp who="#aqjeget">
            <speaker>Aҡъегет</speaker>
            <p>Өндәшмәне. Уның эргәһенә аҡһаҡалдар йыйылып ҡалды.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Аҡһаҡалдар, бәлки, ғәҙел хөкөм сығарып, беҙҙе йәнә ҡушыр булырҙар?</p>
          </sp>
          <sp who="#aqjeget">
            <speaker>Aҡъегет</speaker>
            <p>Белмәйем.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Улар ҙа бит ҡасандыр йәш булған.</p>
          </sp>
          <sp who="#aqjeget">
            <speaker>Aҡъегет</speaker>
            <p>Йәшлектәрен улар онотҡандар инде. Имен хөкөм көтөү ҡыйын. Үҙебеҙгә беҙ үҙебеҙ хөкөмсөләр хәҙер.</p>
          </sp>
          <stage>Тышта шау-шыу ишетелә.</stage>
          <sp who="#zobarzhat">
            <speaker>Зөбәржәт</speaker>
            <p>Был ваҡытта ниндәй шау-шыу тағы?</p>
          </sp>
          <sp who="#aqjeget">
            <speaker>Aҡъегет</speaker>
            <p>Көтөүселәр, ахыры, мал ҡыуалыр.</p>
          </sp>
          <stage>Шау-шыу яҡыная.</stage>
          <sp who="#zobarzhat">
            <speaker>Зөбәржәт</speaker>
            <p>Мал ҡыуыуға бер ҙә оҡшамай был. Бола ҡупҡан төҫлө йәмһеҙ тауыш. Мин шикләнәм.
              <stage>(Аҡъегеткә һыйына.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Мин эргәңдә, йәнем, хафаланма.</p>
          </sp>
          <stage>Тирмәгә шаулап Дәрүиш, өс аҡһаҡал, Тәнкәбикә, йәнә ике-өс кеше килеп инә.</stage>
          <sp who="#daruish">
            <speaker>Дәрүиш</speaker>
            <p>Ил намыҫы булған аҡһаҡалдар, үҙегеҙ күрәһегеҙ, улар һаман бергә. Боҙоҡлоҡтең сиге шул түгелме?</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Хурлыҡ! Хурлыҡ! Бөтә ырыуыбыҙ өҫтөнә хурлыҡ төштө. Бәләләрҙән, хоҙай, үҙең һаҡла!</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Ил күрмәгән, ата-баба ишетмәгән хәл был!</p>
          </sp>
          <sp who="#berense_aqhaqal">
            <speaker>Берәү</speaker>
            <p>Харап булдыҡ, илдән бәрәкәт китте.</p>
          </sp>
          <sp who="#daruish">
            <speaker>Дәрүиш</speaker>
            <p>Ырыу тамыры ҡороу намәхрәм эштән башланыр, ти. Нисәмә ай инде күҙ алдығыҙҙа хилаф эштәр эшләнә. Бар язаһы ил өҫтөнә төшә.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Йәй башынан илгә ҡытлыҡ килде.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Йылғаларҙа һыуҙар кипте, бейәләрҙең елене ҡороно.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Йәй буйына тамсы ямғыр яуманы, дала ҡара көйҙө, ағастарҙа япраҡ һарғайҙы.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Өҫтөбөҙгә ажғырып афәт килә!</p>
          </sp>
          <sp who="#berense_aqhaqal">
            <speaker>Берәү</speaker>
            <p>Бәндәләрҙе үләт сире ҡыра, ырыу бөтә.</p>
          </sp>
          <sp who="#daruish">
            <speaker>Дәрүиш</speaker>
            <p>Был ғынамы әле! Ырыуығыҙҙа бындай кешеләр барҙа, ҡояш һүреләсәк, ай һүнәсәк!</p>
          </sp>
          <sp who="#aqjeget">
            <speaker>Aҡъегет</speaker>
            <p>Ил аталары! Тәҡдиребеҙ һеҙҙең ҡулда. Әммә шуны күңелегеҙгә һалып ҡуйығыҙ. Ул далаларҙы беҙҙең күҙ йәштәребеҙ һарғайтты, ул япраҡтарҙы беҙҙең хәсрәтле һулыштарыбыҙ киптерҙе. Кем төшөрҙө беҙҙе ошо көнгә? Һеҙ түгелме? Беҙҙе рәнйеткәнгә яза итеп, ошо афәттәрҙе һеҙгә тәңре килтерҙе. Аҡылығыҙға килегеҙ, аҡһаҡалдар!</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Тәүбәңде әйт, Аҡъегет. Бар йоланы тапап, был көнгә төшөргә һине иблес ҡотортҡандыр. Тәүбәңде әйт!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Тәүбәңде әйт!</p>
          </sp>
          <sp who="#aqjeget">
            <speaker>Aҡъегет</speaker>
            <p>Үҙегеҙ тәүбәгә килегеҙ, олатайҙар! Хата хөкөмөгөҙҙән ваз кисеп, ғәҙел бер хөкөмгә килегеҙ. Атайым васыятын иҫкә алып, беҙҙе яңынан ҡауыштырығыҙ.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Бындай әңгәмәне тыңлап тороу үҙе гөнаһ, ҡарттар!</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Ниңә өндәшмәйһең, Байбисә? Бойороғоңдо әйт!</p>
          </sp>
          <stage>Тәнкәбикә өндәшмәй.</stage>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Яуап ҡайтар, Байбисә, һинең балаң да ул.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Ырыҫҡол бей үлеп ҡотолмаһа, үҙ яуабын ул да бирер ине.
              <stage>(Зөбәржәткә.)</stage>
              Яҡшынан яман тыуған!
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәткә ҡағылма, олатай! Уның иманы саф.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Иманы юҡ уның. Икегеҙ ҙә — иманһыҙҙар!</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Хөкөмөңдө әйт, Тәнкәбикә килен. Юғиһә, язаһы һиңә лә бәрәбәр төшәсәк.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Балам инде минең ҡулымдан киткән, ил ҡулына күскән. Ни ҡылһа ла — ил иркендә. Башҡаса әйтер һүҙем юҡ.</p>
          </sp>
          <sp who="#daruish">
            <speaker>Дәрүиш</speaker>
            <p>Илгә ышыҡланма, Байбисә. Балаларың өсөн яуап бир. Өсөһөнә өс яуабың әҙер булһын!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Өсәү?</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Өсәү?</p>
          </sp>
          <sp who="#daruish">
            <speaker>Дәрүиш</speaker>
            <p>Эйе, өсәү.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Яуҙа үлгән Юлмырҙа шәһит китте. Уның өсөн Байбисәгә сауап ҡына.</p>
          </sp>
          <sp who="#daruish">
            <speaker>Дәрүиш</speaker>
            <stage>(Уйынан кире ҡайта.)</stage>
            <p>Уныһы шулай, ҡарттар, яуҙа үлгән — шәһит!
            </p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ни эшләп торабыҙ һуң? Тәүбә иттерәйек. Ил өҫтөнә ҡара ҡарғыш төшөрҙөләр. Тәнкәбикә, ҡарттар һинең һүҙҙе көтә.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Хөкөмөңдө сығар, Байбисә!</p>
          </sp>
          <sp who="#tankabika">
            <speaker>Тәнкәбикә</speaker>
            <stage>(Өҙгөләнеп.)</stage>
            <p>Балам! Йолабыҙға ҡаршы ҙур енәйәт эшләнең, тәңребеҙҙең язаһы ҡаты, ғүмер буйы тереләй тамуҡта яндырыр. Бер боҙоҡлоҡ эшләп, мең яза алғандар ғына быны яҡшы белә. Күңел иләҫлеге өсөн аҡыл ғүмер буйы яфа сигә. Аҡылығыҙҙы йыйып аҡһаҡалдар алдында тәүбә итегеҙ! Тәүбә итегеҙ!
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Нимә тип, нимә тип тәүбә итергә һуң?</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бер-берегеҙҙән ваз кисегеҙ! Унан Зөбәржәт менән Ишмырҙаны алыҫ йәйләүгә күсерермен. Мал бирермен, кешеләр ебәрермен.</p>
          </sp>
          <sp who="#aqjeget">
            <speaker>Aҡъегет</speaker>
            <p>Тәндәребеҙҙе айырып, әсәй, бер ни ҡыла алмаҫһығыҙ. Тәүбә итеүҙән хәҙер эш уҙған!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Олатайҙар! Ер аяғы ергә ҡыуһағыҙ ҙа, мин имгәкләп-имгәкләп булһа ла ҡайтырмын. Тупраҡ ҡауыштырҙы беҙҙе, тупраҡ ҡына айырыр.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ҡара, ҡара! Бисә башы менән һүҙ һөйләгән була.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Һинең өсөн мал түләнгән. Ырыу малы менән бер иш һин!</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Улай малға тиң һанағас, ыҙаламай ғына йығып һуйығыҙ.</p>
          </sp>
          <sp who="#berense_aqhaqal">
            <speaker>Берәү</speaker>
            <p>Һуйыу түгел, тотоп аҫыу кәрәк!</p>
          </sp>
          <sp who="#aqjeget">
            <speaker>Aҡъегет</speaker>
            <p>Аҫһағыҙ ҙа, киҫһәгеҙ ҙә хөкөм һеҙҙең ҡулда. Тәндәребеҙ — һеҙҙеке, ә рухтарыбыҙ? Рухтарыбыҙ, йола ситлектәрен емереп, осоп сыҡты. Улар юғарыла, күктә, һеҙҙән алыҫ! Күпме атһағыҙ ҙа һеҙҙең уҡтар унда етә алмаҫ!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ни эшләтәбеҙ, уҙамандар? Бындай һүҙҙәр өсөн борон заман оятһыҙҙарҙың телдәрен ҡырҡҡандар. Беҙҙән ҡурҡмаһаң, тәңренән ҡурҡ!</p>
          </sp>
          <sp who="#aqjeget">
            <speaker>Aҡъегет</speaker>
            <p>Минең тәңрем икәү түгел, берәү. Беҙҙе ҡауыштырған хоҙайым бар, башҡа хоҙайҙы мин белмәйем... Ә иманым — бына мөхәббәтем.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Әй, бәндәләр! Ишетәһегеҙме? Әҙәм түгел, иблес затылыр был. Бындай һүҙҙе әҙәм һөйләр булмаҫ. Тоҡомобоҙҙо ҡорота, һәләк итә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Аяғыңа йығылып инәләм, Аҡъегет. Ололар һүҙен тыңла, тәүбәңде ит. Ҡан ҡәрҙәштәреңде һәләкәттән ҡотҡар!</p>
          </sp>
          <sp who="#aqjeget">
            <speaker>Aҡъегет</speaker>
            <p>Тәүбә итер ғәйебем юҡ минең, әсәй. Ҡан ҡәрҙәштәрҙе беҙ түгел, һеҙ үҙегеҙ, бер-берегеҙҙе талап, һәләк итәһегеҙ. Йола, ҡанун тигән үлек йәндәр тереләрҙе талай.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Башҡа сарабыҙ юҡ, аҡһаҡалдар, был икәүҙе ырыуҙан ҡыуыу кәрәк.</p>
          </sp>
          <sp who="#tauyshtar">
            <speaker>Тауыштар</speaker>
            <p>Ҡыуыу кәрәк! Ҡыуыу кәрәк!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Икеһенең ҡулын бергә шаҡарып бәйләп, далаға ҡыуырға кәрәк.</p>
          </sp>
          <sp who="#tauyshtar">
            <speaker>Тауыштар</speaker>
            <p>Ҡыуырға кәрәк!</p>
          </sp>
          <sp who="#daruish">
            <speaker>Дәрүиш</speaker>
            <p>Дүрт яҡҡа ла сапҡын саптырығыҙ. Осраған бер кеше урап үтһен. Ҡайһы ырыуға һуғылһалар, шунда һәләкәт килер.</p>
          </sp>
          <sp who="#tauyshtar">
            <speaker>Тауыштар</speaker>
            <p>Һәләкәт килер!</p>
          </sp>
          <stage>Диуана йүгереп инә.</stage>
          <sp who="#diuana">
            <speaker>Диуана</speaker>
            <p>Байбисә! Байбисә! Ирмәк булды! Ирмәк булды! Күктә айҙың сите кителеп төштө.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ҡуй, Диуана, бушты һөйләп йөрөмә.</p>
          </sp>
          <sp who="#diuana">
            <speaker>Диуана</speaker>
            <stage>(Ишеккә йүгереп бара.)</stage>
            <p>Ана, ана, үҙең сығып ҡара! Айҙың сите китек!
            </p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <stage>(Ишеккә бара.)</stage>
            <p>Көткәнебеҙ килде. Донъя бөтә, йәьжүж-мәьжүж айҙы кимерә.
            </p>
          </sp>
          <sp who="#daruish">
            <speaker>Дәрүиш</speaker>
            <p>Айһыҙ ҡалаһығыҙ тип әйттем бит мин.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Ай һүнә!</p>
          </sp>
          <stage>Далала мал тауышы. Эт өрә. Тирмәлә ығы-зығы.</stage>
          <sp who="#tauyshtar">
            <speaker>Тауыштар</speaker>
            <p>Ай һүнә! Ай һүнә!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Боҙоҡлоҡ күп ерҙә, боҙоҡлоҡ күп!</p>
          </sp>
          <sp who="#tauyshtar">
            <speaker>Тауыштар</speaker>
            <p>Боҙоҡлоҡ күп! Харап булабыҙ. Бары ла ошолар арҡаһында килгән ҡәһәр!</p>
          </sp>
          <sp who="#daruish">
            <speaker>Дәрүиш</speaker>
            <p>Аҡһаҡалдар, тәҡбир әйтегеҙ.
              <stage>Халыҡ тәҡбир әйтеп сыға.</stage></p>
            <lg>
              <l>Аллаһы әкбәр, аллаһы әкбәр,</l>
              <l>Лә илаһы иллалла, аллаһы әкбәр,</l>
              <l>Аллаһы әкбәр.</l>
            </lg>
          </sp>
          <stage>Дәрүиш менән Тәнкәбикә арттараҡ ҡала. Аҡъегет менән Зөбәржәт икеһе ике ситтә.</stage>
          <sp who="#daruish">
            <speaker>Дәрүиш</speaker>
            <p>Һуңғы язаң килде, Байбисә. Әйт, Шәфәҡҡә күҙ-ҡолаҡ булһындар. Һинең менән беҙҙең иҫәп-хисап бөтмәгән әле. Күрәһеңдер, донъя мин тигәнсә бара. Шәфәҡ миңә ҡала.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Аждаһа һин, мең йыл һаҙҙа ятҡан юха йылан һин!</p>
          </sp>
          <sp who="#daruish">
            <speaker>Дәрүиш</speaker>
            <p>Беҙгә битәрләшер урын юҡ.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Йә хоҙам! Бер йәнемде алсы!
              <stage>(Ауа-түнә сыға.)</stage>
            </p>
          </sp>
          <sp who="#daruish">
            <speaker>Дәрүиш</speaker>
            <stage>(Көлә.)</stage>
            <p>Бара торғас, шуға инандым мин — был йыһанда иблестән дә ҡеүәтлерәк зат юҡ!
              <stage>(Көлә. Сыға.)</stage>
            </p>
          </sp>
          <stage>Ут һүнә.</stage>
          <sp who="#aqjeget">
            <speaker>Aҡъегет</speaker>
            <p>Бына айыбыҙ ҙа һүнде.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Күҙҙәребеҙ күрмәһә, тауыштарыбыҙҙан танып табышырбыҙ, Аҡъегет!</p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәт!</p>
          </sp>
          <sp who="#zobarzhat">
            <speaker>3өбәржәт</speaker>
            <p>Дөм-ҡараңғы, ә мин ҡурҡмайым. Һинең һулышыңды тоям, Аҡъегет!</p>
          </sp>
          <sp who="#aqjeget">
            <speaker>Aҡъегет</speaker>
            <p>Хәҙер инде бар ҡурҡыныстар ҙа артта ҡалды.</p>
          </sp>
          <sp who="#zobarzhat">
            <speaker>Зөбәржәт</speaker>
            <p>Алда нимә?</p>
          </sp>
          <sp who="#aqjeget">
            <speaker>Aҡъегет</speaker>
            <p>Алда бушлыҡ.</p>
          </sp>
          <stage>Бер-береһенә яҡыная баралар.</stage>
          <sp who="#zobarzhat">
            <speaker>Зөбәржәт</speaker>
            <stage>(Хәтерләп.)</stage>
            <p>Мин Зөбәржәт атлы инем, Аҡъегеттең йәре инем. Шуны эҙләп бара инем... бара инем
              <stage>(Быуылып илай.)</stage>
            </p>
          </sp>
          <sp who="#aqjeget">
            <speaker>Aҡъегет</speaker>
            <p>Зөбәржәтем! Аҫыл ташым минең. Барыбер һине ҡара ташҡа әйләндерә алманылар. Шуның өсөн яҙмышыма рәхмәт уҡыйым.</p>
          </sp>
          <sp who="#zobarzhat">
            <speaker>Зөбәржәт</speaker>
            <stage>(Илау ҡатыш.)</stage>
            <p>Мин һаман да өмөт өҙә алмайым, Аҡъегет! Әжәл беҙҙе ситләтеп үтер һымаҡ. Ҡыҙғаныр ул беҙҙе, ҡыҙғаныр ул! Кешеләр кеүек, мәрхәмәтһеҙ булмаҫ.
              <stage>(Аҡъегеткә һырыла.)</stage>
            </p>
          </sp>
          <stage>Дәрүиш Шәфәҡте тирмә эсенә этеп ебәрә. Шәфәҡ тирмә уртаһына килеп ауа.</stage>
          <sp who="#zobarzhat">
            <speaker>Зөбәржәт</speaker>
            <p>Кем был?</p>
          </sp>
          <sp who="#shafaq">
            <speaker>Шәфәҡ</speaker>
            <p>Мин.</p>
          </sp>
          <sp who="#zobarzhat">
            <speaker>Зөбәржәт</speaker>
            <p> Шәфәҡ?
              <stage>(Шәфәҡҡә ташлана.)</stage>
            </p>
          </sp>
          <sp who="#shafaq">
            <speaker>Шәфәҡ</speaker>
            <p>Эйе, мин. Мин һаман да тере әле.</p>
          </sp>
          <stage>Шаршау</stage>
        </div>
      </div>
      <div type="act">
        <head>ЭПИЛОГ</head>
        <div type="scene">
          <head>Эпилог</head>
          <stage>Ай тотолоп бөткән төн. Тирмә алды. Ҡулдарына туҙ яндырып тотҡан кешеләр ҡайҙалыр шаулаша. Тирмә алдында факел тотҡан Ялсығол тора. Уны һаҡҡа ҡуйғандар.</stage>
          <sp who="#jalsyghol">
            <speaker>Ялсығол</speaker>
            <p>Ҡәбер ҡарауылларға ҡушып китте мине Дәрүиш. Әйтерһең дә, кешеләр унан ҡаса ала. Әй Аҡъегет, Аҡъегет! Ҡолон кеүек кенә уйнап үҫкән балалар ошо көнгә төшөр, тип кем уйлаған. Аттар әҙерләп ҡуйҙым, ҡасығыҙ тинем, ҡасманы. Әй кешеләр, кешеләр. Бер-береһен тереләй ҡәбергә күмәләр. Йәнәһе былар
              <stage>(Тирмәгә күрһәтә.)</stage>
              яҙмышҡа буйһонорға теләмәйҙәр. Теләмәһәләр, үҙҙәренсә ғүмер итһендәр... Әҙәмдәрҙең күңелдәре ҡатты...
            </p>
          </sp>
          <stage>Диуана инә.</stage>
          <sp who="#diuana">
            <speaker>Диуана</speaker>
            <p>Ялсығол! Ә, Ялсығол! Аттарҙы тотторҙоң да китеп олаҡтың. Мин уларҙы, йүгәндәрен һалдырып, далаға ебәрҙем инде. Кәрәк булһа, тағы тоторһоң әле.</p>
          </sp>
          <sp who="#jalsyghol">
            <speaker>Ялсығол</speaker>
            <p>Шаулама, Диуана. Аттар кәрәкмәҫ инде.</p>
          </sp>
          <sp who="#diuana">
            <speaker>Диуана</speaker>
            <p>Нимә булыр икән, Ялсығол?</p>
          </sp>
          <sp who="#jalsyghol">
            <speaker>Ялсығол</speaker>
            <p>Яман эштәр булыр.</p>
          </sp>
          <sp who="#diuana">
            <speaker>Диуана</speaker>
            <p>Ямандың да яманымы?</p>
          </sp>
          <sp who="#jalsyghol">
            <speaker>Ялсығол</speaker>
            <p>Үтә яманы.</p>
          </sp>
          <sp who="#diuana">
            <speaker>Диуана</speaker>
            <p>Үтә яман булғас, нимә була?</p>
          </sp>
          <sp who="#jalsyghol">
            <speaker>Ялсығол</speaker>
            <p>Аҡъегет менән Зөбәржәтте далаға ҡыуалар, Диуана. Уларҙы ас бүреләр сәйнәйәсәк.</p>
          </sp>
          <sp who="#diuana">
            <speaker>Диуана</speaker>
            <p>Ниңә ул бүреләр бер-береһен генә сәйнәмәйҙәр һуң?</p>
          </sp>
          <sp who="#jalsyghol">
            <speaker>Ялсығол</speaker>
            <p>Йыртҡыс үҙ тоҡомон ҡыҙғана ул. Кешеләр генә бер-береһен ашай.</p>
          </sp>
          <sp who="#diuana">
            <speaker>Диуана</speaker>
            <p>Мине лә ашарҙармы?</p>
          </sp>
          <sp who="#jalsyghol">
            <speaker>Ялсығол</speaker>
            <p>Һине әллә ҡасан ашағандар инде, һинең хатта исемең дә юҡ.</p>
          </sp>
          <sp who="#diuana">
            <speaker>Диуана</speaker>
            <p>Мине кем ашаған?</p>
          </sp>
          <sp who="#jalsyghol">
            <speaker>Ялсығол</speaker>
            <p>Уныһы миңә ҡараңғы. Әммә ашағандар.</p>
          </sp>
          <sp who="#diuana">
            <speaker>Диуана</speaker>
            <p>Бушты һөйлә тағы. Бына аяҡтарым, ҡулдарым, башым бар, башымда кәпәсем бар...</p>
          </sp>
          <sp who="#jalsyghol">
            <speaker>Ялсығол</speaker>
            <p>Һинең менән минең бәхетте ашағандар.</p>
          </sp>
          <sp who="#diuana">
            <speaker>Диуана</speaker>
            <stage>(Баш ҡата.)</stage>
            <p>Ә-ә-ә...
            </p>
          </sp>
          <sp who="#jalsyghol">
            <speaker>Ялсығол</speaker>
            <stage>(Тыңлай.)</stage>
            <p>Тирмәләгеләр шымып ҡалды. Шәфәҡ кенә үкһеп ҡуя.
            </p>
          </sp>
          <sp who="#diuana">
            <speaker>Диуана</speaker>
            <p>Иртән ҡояш сыҡмаһа, ҡалай итеп йоҡонан уянырбыҙ, Ялсығол?</p>
          </sp>
          <sp who="#jalsyghol">
            <speaker>Ялсығол</speaker>
            <p>Ҡояш сығыр, әммә ҡара ҡояш сығыр.</p>
          </sp>
          <sp who="#diuana">
            <speaker>Диуана</speaker>
            <p>Бүтән ҡояшмы ни?</p>
          </sp>
          <sp who="#jalsyghol">
            <speaker>Ялсығол</speaker>
            <p>Шул уҡ ҡояш. Тик хәсрәттән ҡара көйөп сығыр.</p>
          </sp>
          <sp who="#diuana">
            <speaker>Диуана</speaker>
            <p>Ай-һай, яман булыр.</p>
          </sp>
          <stage>Факел тотҡан кешеләр яҡынлаша.</stage>
          <sp who="#jalsyghol">
            <speaker>Ялсығол</speaker>
            <p>Бында киләләр.</p>
          </sp>
          <sp who="#diuana">
            <speaker>Диуана</speaker>
            <p>Мин уларҙан ҡурҡам, йә тағы ла тотоп ашарҙар.
              <stage>(Тирмәгә инә.)</stage>
            </p>
          </sp>
          <sp who="#jalsyghol">
            <speaker>Ялсығол</speaker>
            <p>Мал ҡыумаҫтай төндө әҙәм ҡыуырға йөрөйҙәр.</p>
          </sp>
          <stage>Баяғы кешеләр әйләнеп килә. Бер нисә ҡатын-ҡыҙ ҙа бар.</stage>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Улар ырыу тупрағында саҡта, илдән афәт китмәҫ.
              <stage>(Уның ҡулында оҙон еп.)</stage>
            </p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Ҡыуырға кәрәк! Ҡыуырға!</p>
          </sp>
          <sp who="#tauyshtar">
            <speaker>Тауыштар</speaker>
            <p>Ҡыуырға! Ҡыуырға!</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Бар, кем, бында сығарығыҙ үҙҙәрен.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Йөҙҙәренә ҡарап, ғаләм ғибрәт алһын!</p>
          </sp>
          <sp who="#tauyshtar">
            <speaker>Тауыштар</speaker>
            <p>Ғибрәт! Ғибрәт!</p>
          </sp>
          <sp who="#berau">
            <speaker>Берәү</speaker>
            <p>Ырыуыбыҙ хурлыҡ кисерә!</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Әй, бәндәләр! Ғибрәт алығыҙ.</p>
          </sp>
          <stage>Бер нисә кеше Аҡъегет менән Зөбәжәтте алып сыға.</stage>
          <sp who="#berense_aqhaqal">
            <speaker>Бөренсе аҡһаҡал</speaker>
            <p>Һеҙ ырыуҙың йөҙөнә төкөрҙөгөҙ. Ырыу һеҙҙән хәҙер баш тарта.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Иблес ҡоло булыу бәндәләрҙе бына нисек юлдан яҙҙыра.</p>
          </sp>
          <sp who="#daruish">
            <speaker>Дәрүиш</speaker>
            <p>Гөнаһына күрә язаһы.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <stage>(Ялсығолға еп һуҙа.)</stage>
            <p>Мә, Ялсығол, ошо арҡан менән икеһенең дә ҡулын шаҡарып бәйлә. Ҡауышабыҙ, тинеләр, ҡауышһындар!
            </p>
          </sp>
          <sp who="#jalsyghol">
            <speaker>Ялсығол</speaker>
            <p>Ҡуй, аҡһаҡал, минең ҡулым бармай.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Был мөртәте тағы ҡайҙан килгән?
              <stage>(Бер кешегә.)</stage>
              Күсәрбай, мә, йәһәт кенә булаш.
            </p>
          </sp>
          <sp who="#kusarbai">
            <speaker>Күсәрбай</speaker>
            <p>Ат тышаулағаным бар, әммә әҙәм тышаулағаным юҡ, аҡһаҡал, ҡулым белмәй. Үҙең бәйлә.</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Ниндәй эш был? Бөтәһе лә ҡарыша.</p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Үҙең башлағанды үҙең башҡар, ҡорҙаш!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Тоҡом именлеге өсөн йәнем фиҙа.
              <stage>(Аҡъегет менән Зөбәржәттең ҡулдарын бәйләй.)</stage>
              Бына шулай. Бындай боҙоҡлоҡтар өсөн үҙ балам булһа ла аямаҫ инем.
            </p>
          </sp>
          <sp who="#ber_qatyn">
            <speaker>Бер ҡатын</speaker>
            <p>Был тиклем үк яфаланғансы, шунда ғына йәндәрен алығыҙ, исмаһам.</p>
          </sp>
          <sp who="#tauyshtar">
            <speaker>Тауыштар</speaker>
            <p>Ебәрегеҙ уларҙы!</p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Шауламағыҙ! Ниндәй бола тағы?</p>
          </sp>
          <stage>Хәле бөтөп, Тәнкәбикә инә.</stage>
          <sp who="#tankabika">
            <speaker>Тәнкәбикә</speaker>
            <p>Аҡһаҡалдар! Сабыр итегеҙсе! Һүҙҙәремә ҡолаҡ һалығыҙ!</p>
          </sp>
          <sp who="#ber_qatyn">
            <speaker>Бер ҡатын</speaker>
            <p>Әсәгә юл бирегеҙ!</p>
          </sp>
          <stage>Халыҡ айырылып юл бирә.</stage>
          <sp who="#tankabika">
            <speaker>Тәнкәбикә</speaker>
            <p>Мин — әсә! Ике донъяла ла улар өсөн мин яуаплы. Сабыйҙарҙы ҡуйығыҙ, аҡһаҡалдар, мине хөкөм итегеҙ. Мин гөнаһлы, мин бик ҙур гөнаһлы, ҡарғышығыҙ минең башыма яуһын. Сабыйҙарҙы ҡуйығыҙ, аҡһаҡалдар!</p>
          </sp>
          <sp who="#daruish">
            <speaker>Дәрүиш</speaker>
            <p>Юҡ, Байбисә, улар һинең ҡулдан китте. Һин ашыҡма, гөнаһтарың өсөн хөкөм һиңә лә етер.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Тыңламағыҙ уны! Бер шул ғына бөтә донъябыҙҙы бутаны.</p>
          </sp>
          <sp who="#daruish">
            <speaker>Дәрүиш</speaker>
            <p>Самалап һөйлә, Байбисә!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Хәҙер инде һинән ҡурҡмайым. Ырыуҙаштар! Был, был бик яман зат!</p>
          </sp>
          <sp who="#daruish">
            <speaker>Дәрүиш</speaker>
            <p>Был Байбисә, ахыры, аҡылынан яҙа!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Яҙырһың да!
              <stage>(Аҡъегеткә.)</stage>
              Балам, кисер мине. Тәүбәңде әйт, буйһон!
              <stage>(Аҡъегет өндәшмәй.)</stage>
              Бәғерең таш түгел ине бит, балам.
            </p>
          </sp>
          <sp who="#jalsyghol">
            <speaker>Ялсығол</speaker>
            <p>Үҙең уны ташҡа әйләндерҙең, Байбисә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Һин, исмаһам, иман килтер, Зөбәржәт. Һин бисә бит, улай ҡаты булма.
              <stage>(Зөбәржәт өндәшмәй.)</stage>
            </p>
          </sp>
          <sp who="#berense_aqhaqal">
            <speaker>Беренсе аҡһаҡал</speaker>
            <p>Хәҙер һуң инде, Байбисә. Хөкөмөбөҙҙө тәңре ҡабул итте. Үҙгәртерлек ҡөҙрәт беҙҙә түгел.</p>
          </sp>
          <stage>Беренсе шаршауҙа кейеп сыҡҡан туй кейемендә Шәфәҡ сыға. Бер ситтә ғорур баҫып тора. Кешеләр уға ғәжәпләнеп ҡарай.</stage>
          <sp who="#ber_qatyn">
            <speaker>Бер ҡатын</speaker>
            <p>Әстәғфирулла!</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бөгөн туй күлдәге кейер көнмө, Шәфәҡ? Әллә бер-бер шауҡым ҡағылдымы? Ирең әжәлен эҙләп китә, ә һин?
              <stage>(Шәфәҡ өндәшмәй.)</stage>
            </p>
          </sp>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Йә, ҡан ҡәрҙәштәр, хоҙайға тапшырайыҡ. Балаң менән бәхилләш, Байбисә.</p>
          </sp>
          <sp who="#tankabika">
            <speaker>Тәнкәбикә</speaker>
            <p>Бәхил бул, Аҡъегет. Аҡ исемеңә шулай ҡара яғылырға насип булған, күрәһең. Бәхил бул! Һуңғы тапҡыр тауышыңды ишетеп ҡалайым. Әсәйеңә берәй һүҙ әйт, балам!</p>
          </sp>
          <sp who="#aqjeget">
            <speaker>Aҡъегет</speaker>
            <p>Ишетелер ғәйеп ишетелеп, әйтелер һүҙ әйтелеп бөттө, әсәй. Һиңә түгел, тыуып-үҫкән төйәгемә генә һүҙем бар. Тупрағым, һыуҙарым, тауҙарым — төйәгем! Бәхил булығыҙ. Һеҙҙә ун ете йыл хөр йәшәп, сәңгелдәктәгеләй рәхәт күрҙем. Ошо хөрлөк өсөн үкенесһеҙ әжәлемә ҡаршы барам. Хуш, төйәгем! </p>
            <lg>
              <l>Күңел ярам ауыр минең, һыҙланамын, </l>
              <l>Барыр юлым дөм-ҡараңғы, һыҙланамын. </l>
              <l>Һыҙланһам да, юҡ, үҙемде ҡыҙғанмайым,</l>
              <l>Ҡан ҡәрҙәштәр, бары һеҙҙе ҡыҙғанамын.</l>
              <l>Ялсығол ағай, Диуана, Шәфәҡ, бәхил булығыҙ.</l>
            </lg>
            <stage>(Шәфәҡҡә борола.)</stage>
            <p>Ғәйебем булһа, бары һинең алда, ҡәһәрләмә мине, Шәфәҡ!</p>
          </sp>
          <stage>Шәфәҡ баш эйә. Зөбәржәт менән икеһе, ҡапыл боролоп, ҡараңғыға атлайҙар. Тәнкәбикә ҡатып ҡала.</stage>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Йә хоҙайым, гөнаһтарҙан да беҙҙе айырҙың.</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <stage>(Ҡулын һелтәй.)</stage>
            <p>Бар ҡарғыштар, бар бәләләр шулар менән китһен.
            </p>
          </sp>
          <sp who="#tauyshtar">
            <speaker>Тауыштар</speaker>
            <p>Ләғнәт! Ләғнәт! Ләғнәт!</p>
          </sp>
          <sp who="#berau">
            <speaker>Берәү</speaker>
            <p>Ризыҡ һиҙеп, ас бүреләр олой!</p>
          </sp>
          <sp who="#ber_qatyn">
            <speaker>Бер ҡатын</speaker>
            <p>И илаһым! Бигерәк ҡаты яза!</p>
          </sp>
          <stage>Ҡапыл боролоп, икенсе яҡҡа Шәфәҡ китә. Уның юлын Дәрүиш бүлмәксе итә, Дәрүиште Ялсығол ситкә этәрә лә Шәфәҡ артынан атлай.</stage>
          <sp who="#ikense_aqhaqal">
            <speaker>Икенсе аҡһаҡал</speaker>
            <p>Бөтәһе лә иблес ҡолдары, боҙоҡлоҡ ҡолдары. Китһендәр әйҙә, китһендәр. Төйәгебеҙгә именлек килер.</p>
          </sp>
          <sp who="#tauyshtar">
            <speaker>Тауыштар</speaker>
            <p>Именлек килер!</p>
          </sp>
          <sp who="#osonso_aqhaqal">
            <speaker>Өсөнсө аҡһаҡал</speaker>
            <p>Боҙоҡлоҡ ҡолдарына үлем!</p>
          </sp>
          <sp who="#tauyshtar">
            <speaker>Тауыштар</speaker>
            <p>Ҡолдарға үлем!</p>
          </sp>
          <sp who="#diuana">
            <speaker>Диуана</speaker>
            <stage>(Ҡапыл уртаға сыға.)</stage>
            <p>Ҡолдар ҡайҙа? Ҡайҙа ҡолдар?
            </p>
          </sp>
          <sp who="#berau">
            <speaker>Берәү</speaker>
            <stage>(Китеүселәр яғына төртөп күрһәтә.)</stage>
            <p>Ана ҡолдар!
            </p>
          </sp>
          <sp who="#diuana">
            <speaker>Диуана</speaker>
            <stage>(Шарҡылдап көлә.)</stage>
            <p>Ҡолдар! Ҡолдар!
              <stage>(Китеүселәр яғына ҡарай.)</stage>
              Унда ҡолдар юҡ! Унда бары дүрт батша ғына күренә. Дүртеһенең башында дүрт алтын таж ялтырай. Ҡолдар ҡайҙа?
              <stage>(Ҡысҡырып көлә.)</stage>
              Ҡолдар бына бында! Бында ҡолдар!
              <stage>(Беренсе аҡһаҡалға.)</stage>
              Маңлайыңда ана ҡоллоҡ мөһөрө ҡара янып тора, ҡара янып тора!
              <stage>(Икенсе аҡһаҡалға.)</stage>
              Эсеңдә, ана, бөкөрәйеп ғәрип ҡол ултыра.
              <stage>(Дәрүишкә.)</stage>
              Һинең эсеңдә ҡол юҡ, бөгәрләнеп, бөгәрләнеп, бөгәрләнеп ҡара йылан ята...
              <stage>(Ҡарттар ситкә ташлана.)</stage>
              Ә... Тәнкәбикә, Байбисә? Муйыныңда һинең көмөш муйынса түгел, көмөш тоҙаҡ — ҡоллоҡ тоҙағы. Үҙ тоҙағың ана үҙеңде быуа, быуа, быуа!
              <stage>(Көлә.)</stage>
              Балаларыңды упҡынға аттың инде, Байбисә, хәҙер үҙең ташлан! Ана, ана, ана, упҡын төбөндә балаларыңдың һөйәктәре ағарып ята! Ағарып ята! Мин уларҙы барып күмәйем. Үлгәндәрҙе ергә күмәләрсе, үлгәндәрҙе ергә күмәләрсе, үлгәндәрҙе ергә күмәләрсе...
              <stage>(Китә.)</stage>
            </p>
          </sp>
          <stage>Тәнкәбикә аҡрын ғына сүгеп төшө. Алыҫҡа китеүселәр барған ерҙә яҡтылыҡ полосаһы күренә, китеүселәр шунда килеп сығалар.</stage>
          <stage>Шаршау</stage>
        </div>
      </div>
    </body>
  </text>
</TEI>
